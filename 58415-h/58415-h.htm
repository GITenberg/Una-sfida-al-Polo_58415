<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  Una sfida al Polo, di Emilio Salgari
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
p.indr {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: center; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.figcenter {text-align: center; margin: 1em auto; clear: both; max-width: 100%; page-break-before: always;}

img {max-width: 100%; height:auto;}

.caption {text-align: center; font-size: 85%; text-indent: 0; margin: 0.25em 10%;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}

    </style>
  </head>
<body>


<pre>

The Project Gutenberg EBook of Una sfida al Polo, by Emilio Salgari

This eBook is for the use of anyone anywhere in the United States and
most other parts of the world at no cost and with almost no restrictions
whatsoever.  You may copy it, give it away or re-use it under the terms
of the Project Gutenberg License included with this eBook or online at
www.gutenberg.org.  If you are not located in the United States, you'll
have to check the laws of the country where you are located before using
this ebook.



Title: Una sfida al Polo

Author: Emilio Salgari

Release Date: December 5, 2018 [EBook #58415]

Language: Italian

Character set encoding: UTF-8

*** START OF THIS PROJECT GUTENBERG EBOOK UNA SFIDA AL POLO ***




Produced by Barbara Magni and the Online Distributed
Proofreading Team at http://www.pgdp.net (This file was
produced from images made available by The Internet Archive)






</pre>


<div class="booktitle">
<h1>
UNA SFIDA AL POLO
</h1>
</div>

<hr class="silver" />

<div class="titlepage">
<p class="x-large">
EMILIO SALGARI
</p>

<p class="pad2 main-t">
UNA SFIDA<br />
AL POLO
</p>

<p class="pad1 x-large">
Avventure
</p>

<p>
illustrate da 20 disegni di <span class="smcap">G. d'Amato</span>
</p>

<p class="pad4 large">
FIRENZE<br />
<span class="small">R. BEMPORAD &amp; FIGLIO — <span class="smcap">Editori</span></span>
</p>

<p class="x-small">
FILIALI: <span class="smcap">Milano</span> — 34, Via Carlo Alberto — <span class="smcap">Roma</span> — 27, Via delle Muratte<br />
<span class="smcap">Napoli</span> — Largo Monteoliveto — <span class="smcap">Pisa</span> — Sottoborgo, 7<br />
DEPOSITI: <span class="smcap">Genova</span> — Edoardo Spiotti<br />
<span class="smcap">Bologna</span> — Ditta Nicola Zanichelli — <span class="smcap">Torino</span> — S. Lattes &amp; C.
</p>

<p class="small">
1909
</p>
</div>

<div class="verso">
<hr class="mid" />
<p>
<i>Proprietà Letteraria ed artistica<br />
della Casa Editrice</i>, <span class="smcap">R. Bemporad &amp; Figlio</span>, <i>Firenze</i>
</p>

<p>
Genova 1909. — S. A. I. G. A. già FRATELLI ARMANINO.
</p>
<hr class="mid" />
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="figcenter chapter"><a id="fi0-005"></a>
  <img src="images/i0-005.jpg" alt="" />
<p class="caption">.... si sono sfidati a cavallo e sono caduti entrambi nel salto agli ostacoli. (Cap. 1).</p>
</div>

<div class="chapter">
<p><span class="pagenum" id="Page_1">[1]</span></p>

<h2 id="cap1">CAPITOLO I.
<span class="smaller">I due rivali.</span></h2>
</div>

<p>
— <i>Hurràh for miss</i> Ellen!...
</p>

<p>
— <i>Hurràh for</i> Montcalm!...
</p>

<p>
— <i>Hurràh for</i> Torpon!...&nbsp;—
</p>

<p>
Queste grida uscivano da diecimila petti se non di più,
con un fragore assordante, quasi spaventevole.
</p>

<p>
Se le acque del lago Ontario avessero rotto gli argini e si
fossero rovesciate, con impeto irrefrenabile, attraverso la piccola
e graziosa città canadese di Kingston, non avrebbero prodotto
maggior fracasso.
</p>

<p>
Pareva che una subitanea follìa si fosse impadronita di quelle
diecimila persone composte di americani, di canadesi e d'inglesi,
accorsi dal di qua e dal di là del S. Lorenzo, e che si
stipavano entro un vastissimo recinto, improvvisato alla meglio
con rozzi panconi, ma ben fornito di banchi dove facevano
bella mostra infiniti reggimenti di polverose bottiglie.
</p>

<p>
— È la bionda <i>miss</i>!...
</p>

<p>
— Sì, sì, è lei, che giunge sul suo automobile di ottanta
cavalli!...
</p>

<p>
<span class="pagenum" id="Page_2">[2]</span>
</p>

<p>
— No, sono i due aspiranti alla sua mano.
</p>

<p>
— Cento dollari che è <i>miss</i> Perkins!... Chi accetta?
</p>

<p>
— Mille che sono Montcalm e Torpon!...
</p>

<p>
— Cinquecento che sono dei noiosi <i>policemen</i> che verranno
a proibire anche qui la partita di <i>boxe</i>!...
</p>

<p>
— Se sono ancora essi li prenderemo a pedate.
</p>

<p>
— No, li getteremo nel S. Lorenzo, colle mani legate dietro
il dorso!...
</p>

<p>
— Avanti i più forti!...
</p>

<p>
— Morte ai <i>policemen</i>!...
</p>

<p>
— Stupidi!... È l'automobile di <i>miss</i> Ellen!... Siete diventati
ciechi? Ho vinto cinquecento dollari!... Posso andare a
prendere un <i>crabmeat cocktail</i>!...
</p>

<p>
— <i>Hurràh for miss</i> Ellen!...&nbsp;—
</p>

<p>
Su una immensa strada diritta, fiancheggiata da una doppia
fila di pini giganteschi, un punto nerastro che ingrandisce
a vista d'occhio, spicca vivamente sul leggiero strato di neve,
lasciandosi indietro una nuvola di nevischio.
</p>

<p>
Non può essere che un automobile lanciato a velocità fantastica,
forse a cento chilometri all'ora, se non di più.
</p>

<p>
I diecimila spettatori, dopo aver urlato come una banda
di lupi affamati e dopo aver perduta quasi completamente la
voce a forza di <i>hurràh</i> così spaventosi da vincere tutti i cosacchi
della Russia e della Siberia, si sbandano a destra ed a sinistra,
schiacciandosi contro le cinte e rovesciando, nella loro
fulminea ritirata, più d'un banco colle relative bottiglie.
</p>

<p>
Diamine!... Non vi era da indugiare un solo minuto se si
trattava dell'automobile della bellissima Ellen Perkins, la più
indiavolata <i>sportman</i> di tutti gli stati dell'Unione Americana
e già perfino troppo nota anche nel Canadà dove aveva storpiate,
nelle sue pazze corse, una mezza dozzina di persone.
</p>

<p>
— Largo!... Largo!... — si gridava da tutte le parti.
</p>

<p>
<span class="pagenum" id="Page_3">[3]</span>
</p>

<p>
Quel magnifico viale, tutto bianco, tutto diritto, metteva
capo appunto allo spazioso recinto occupato da quella massa
di scommettitori furibondi e di <i>sportmen</i> accorsi da tutte le
città canadesi e della vicina frontiera americana.
</p>

<p>
L'automobile, che s'avanzava colla velocità d'un treno diretto
americano, non doveva fermarsi che in mezzo alla pista
e dato l'impeto non era improbabile che succedessero delle disgrazie.
</p>

<p>
Intanto l'entusiasmo degli spettatori aumentava con un
crescendo inverosimile. Pareva che le gole, eccitate dai bicchieri
di <i>wisky</i>, di <i>gin</i>, di <i>grogs brandy</i>, avessero ripresa una forza
straordinaria, poichè gli <i>hurràh</i> ormai salivano al cielo.
</p>

<p>
Il rumoreggiare del vicino S. Lorenzo non si udiva ormai
più. Il fiume era stato vinto.
</p>

<p>
— <i>Hurràh for miss</i> Ellen!... <i>Hurràh!</i>... <i>Hurràh</i> per Montcalm!...
<i>Hurràh</i> per Torpon!...&nbsp;—
</p>

<p>
E tutte quelle voci, quantunque ormai diventate rauche, si
confondevano in un frastuono impossibile a descriversi. Nemmeno
l'oceano Atlantico, nei suoi cattivi giorni di grande tempesta,
avrebbe potuto vincere in un concorso di grande, spaventevole
fracasso.
</p>

<p>
L'automobile ormai era in vista. Era una magnifica macchina
tutta scoperta, a dieci posti, dipinta in giallo, montata
da sole cinque persone.
</p>

<p>
Al volante stava una bellissima giovane, dai capelli biondissimi,
con riflessi d'oro, occhi azzurri stranamente variegati, dai
lineamenti un po' forse troppo energici per essere una donna,
dalla vita sottile come una vespa, che indossava un ampio
gabbano di seta cruda adorno di pizzi di gran valore e che
guidava con una sicurezza meravigliosa.
</p>

<p>
Dietro di lei stavano due giovani, seduti ad una certa distanza
l'uno dall'altro, fra i venticinque ed i trent'anni, l'uno
<span class="pagenum" id="Page_4">[4]</span>
bruno e baffuto, d'aspetto distinto, e l'altro biondastro, un po'
tozzo e sbarbato come un prete anglicano.
</p>

<p>
Più indietro ve n'erano altri due, d'aspetto terribile, massicci
come bisonti, di statura gigantesca, con certe mani e
certe braccia da mettere un senso di terrore anche agli uomini
più muscolosi degli Stati Uniti ed anche del Canadà.
</p>

<p>
L'automobile, guidato dall'intrepida <i>miss</i> con una sicurezza
e destrezza meravigliosa, si slanciò con velocità fulminea nella
pista, descrisse sempre in volata due giri fra gli applausi clamorosi
degli spettatori, poi si arrestò proprio nel centro, quasi
di colpo.
</p>

<p>
Miss Ellen, che doveva possedere dei muscoli proprio americani,
aveva frenato a tempo, strappando ai diecimila uomini
che si stringevano addosso alla rozza cinta ed ai <i>bars</i> improvvisati,
un vero urlo di ammirazione.
</p>

<p>
— Signor mio, — disse un giovanotto di ventiquattro o
venticinque anni, coi baffetti biondi, di forme quasi erculee, ad
un grosso americano tutto chiuso in una monumentale pelliccia
e con tanto di cilindro in capo, alto quanto la canna d'un
camino, che pure urlando non cessava di centellinare un bicchiere
di <i>gin cok tail</i> (acquavite fortissima). — Quella splendida
creatura maneggia il suo automobile meglio del più famoso
<i>chaffeur</i> d'America e d'Europa.&nbsp;—
</p>

<p>
L'americano, che stava per lanciare il suo centesimo <i>hurràh</i>,
si volse verso il giovane e lo guardò quasi con compassione.
</p>

<p>
Bevette un'altra lunga sorsata del suo <i>gin cok tail</i>, poi gli
chiese un po' ironicamente:
</p>

<p>
— Ma di dove venite voi?
</p>

<p>
— Dall'Inghilterra.
</p>

<p>
— E siete giunto a Quebec od a Montreal?
</p>

<p>
— Da solo quarant'otto ore.
</p>

<p>
— <i>By-good!</i>... Allora comprendo la vostra ignoranza, — rispose
<span class="pagenum" id="Page_5">[5]</span>
il grosso americano, lisciandosi la sua barba da becco,
più rossa di quella del diavolo zoppo.
</p>

<p>
— Che cosa volete dire, <i>gentleman</i>? — chiese il giovane inglese,
tendendo le sue braccia muscolose con un gesto quasi
minaccioso.
</p>

<p>
— Che voi non sapete chi è quella superba creatura che
guida così meravigliosamente quel superbo automobile di ottanta
cavalli.
</p>

<p>
— Affatto, signor mio.
</p>

<p>
— Vi credo, — disse l'americano, dopo d'aver bevuto un
altro lungo sorso.
</p>

<p>
— Chi è dunque, se non vi rincresce?
</p>

<p>
— <i>Miss</i> Ellen Perkins.
</p>

<p>
— Ne so meno di prima.
</p>

<p>
— Si dice che sia la fanciulla più indiavolata di tutti gli
Stati della grande Unione Americana. Ah!... Che demonio!...
Amazzone intrepida che sfida e vince perfino i famosi <i>cow-boys</i>
del lontano Far-West, canottiera insuperabile, automobilista,
spadaccina, lottatrice e che so io?... È la regina dello <i>sport</i>.
</p>

<p>
— E che cosa viene a fare qui, <i>gentleman</i>, se non vi annoio?
</p>

<p>
— Tutt'altro, giovanotto. La bella <i>miss</i>, poichè converrete
con me che è una fanciulla meravigliosa....
</p>

<p>
— Ho un buon paio d'occhi anch'io, <i>gentleman</i>. Sarei pronto
pei suoi begli occhi, a sfidare nuovamente tutti gli studenti dell'Università
di Cambridge alla corsa, al salto, alla corsa con
ostacoli, al getto del martello....
</p>

<p>
— Ah!... Siete uno <i>sportman</i> anche voi, a quanto pare, — disse
l'americano, interrompendolo. — Allora capirete meglio
le cose.
</p>

<p>
Dunque dovete sapere che due uomini si disputano la mano
di quella bellissima creatura, e sono i due più celebri <i>sportmans</i>
<span class="pagenum" id="Page_6">[6]</span>
dell'America del nord. Se non fossero tali, avrebbero potuto
rinunciare subito a qualsiasi speranza di conquistare il
cuore di quella indiavolata fanciulla.
</p>

<p>
— Chi sono? Ma.... scusate, finchè gli altri continuano a
sfiatarsi sarebbe meglio che voi accettaste, se non vi spiace,
un <i>crabmeat cocktail</i>, tanto più che il vostro bicchiere è vuoto.
</p>

<p>
— Un <i>yankee</i> non rifiuta mai, giovanotto, — disse l'americano,
avviandosi sollecitamente verso il banco più vicino.
</p>

<p>
L'inglese gettò dinanzi al proprietario del <i>bar</i> improvvisato
una sterlina fiammante, non senza mandare un sospiro, gridando
per coprire il frastuono che faceva rintronare sempre
la vasta pista.
</p>

<p>
— Due <i>crabmeat</i>.... presto.... non abbiamo tempo da perdere.&nbsp;—
</p>

<p>
Non aveva ancora terminato di parlare che un garzone
negro, dai grandi occhi che sembravano di porcellana, spingeva
dinanzi ai due un vassoio con due grossi bicchieri incrostati di
ghiaccio e colmi d'un intruglio di vari colori che tramandava
dei profumi strani.
</p>

<p>
Un europeo avrebbe forse esitato a mandar giù quella robaccia,
ma che delizia pei palati americani, sempre avidi di
bevande e di cibi stravaganti!... Che cosa c'è di meglio d'un
<i>crabmeat</i>?
</p>

<p>
Pensate che per comporlo ci si mette insieme della carne
di granchio di mare ben triturata, della salsa di pomodoro, del
pepe rosso, del marsala ed infine un mezzo bicchiere di <i>gin-cocktail</i>.
</p>

<p>
Si capisce come un simile intruglio possa, anzi debba soddisfare
la gola d'un <i>yankee</i>!...
</p>

<p>
Mentre l'americano pescava avidamente nel suo grosso bicchiere
gelato per raccattare i frammenti della carne del granchio,
non cessava di chiacchierare e d'informare il giovane inglese,
<span class="pagenum" id="Page_7">[7]</span>
il quale invece non faceva troppo onore al <i>crabmeat</i>, pur
avendolo ordinato lui, più per curiosità che altro.
</p>

<p>
— Come vi dicevo, — aveva ripreso il <i>yankee</i>, la cui
vociaccia rauca si distingueva abbastanza bene fra gli interminabili
<i>hurràh</i> della folla delirante, — due uomini, veramente
straordinarî, si contendono il cuore di miss Ellen
Perkins.
</p>

<p>
Uno è un nobile canadese, più ricco di nobiltà che di dollari,
a quanto si dice, ma discendente di quei famosi Montcalm
che hanno difeso strenuamente questo paese contro voi, signori
inglesi.
</p>

<p>
L'altro è un mio compatriotta, il signor Torpon, figlio d'un
grande fabbricante d'automobili di Buffalo, padrone di non so
quanti milioni.
</p>

<p>
— Ah!... — fece il giovane inglese, il quale pareva che si
interessasse straordinariamente di quelle spiegazioni.
</p>

<p>
— Il signor di Montcalm gode la fama di essere il più celebre
<i>sportman</i> del Canadà, mentre il mio compatriotta lo si
crede il più celebre degli Stati dell'Unione.
</p>

<p>
— E chi ha fatto finora breccia nel cuore di quell'indemoniata
fanciulla?
</p>

<p>
— Nessuno, finora, quantunque si affermi che <i>miss</i> Ellen
Perkins in fondo li ami entrambi.
</p>

<p>
— Che cuore largo!...
</p>

<p>
— Adagio, giovanotto, — disse l'americano, corrugando la
fronte. — Una ragazza del nostro paese non ha che una parola
e morrà per mantenerla.
</p>

<p>
— Che cosa volete dire, <i>gentleman</i>? — chiese l'inglese, un
po' ironicamente.
</p>

<p>
— Che ha giurato di impalmare il più forte dei due campioni
e che non mancherà di farlo.
</p>

<p>
— E qual'è il più forte?
</p>

<p>
<span class="pagenum" id="Page_8">[8]</span>
</p>

<p>
— Non si sa ancora, perchè pare che un perverso destino
perseguiti ostinatamente i due campioni.
</p>

<p>
Si sono sfidati alla spada e si sono feriti reciprocamente; si
sono sfidati a cavallo e sono caduti entrambi nel salto agli
ostacoli; hanno fatto una corsa in canotto-automobile e le loro
macchine sono scoppiate in alto mare, e non si sa per quale
miracolo si sono salvati....
</p>

<p>
— Ed ora?
</p>

<p>
— Si sfidano a pugni.
</p>

<p>
— Dite, <i>gentleman</i>?
</p>

<p>
— Che noi assisteremo ora ad una magnifica partita alla
<i>boxe</i>. Chi vincerà avrà la mano ed il cuore di miss Ellen, poichè
lo ha solennemente giurato.
</p>

<p>
— E sono venuti qui a misurarsi?
</p>

<p>
— Giovanotto mio, questo affare ha prodotto un gran
chiasso al di là del S. Lorenzo e la polizia si è messa di mezzo
per impedire che quei due valorosi finiscano per accopparsi
del tutto e perciò siamo passati sul territorio canadese.
</p>

<p>
La <i>boxe</i> è tollerata dagli inglesi.
</p>

<p>
— Uhm!...
</p>

<p>
— Non lo credete? Se si accoppano a gran colpi di pugno
nel vostro paese.
</p>

<p>
— Sì, una volta; ora non più.&nbsp;—
</p>

<p>
L'americano si grattò la testa e fece un moto di stizza.
</p>

<p>
— Che anche i <i>policemen</i> inglesi si vogliano occupare di
questo affare? — disse poi. — Ciò mi dispiacerebbe perchè io ho
scommesso cento dollari....
</p>

<p>
— Sul vostro compatriotta?
</p>

<p>
— No, sul canadese.
</p>

<p>
— Eh!...
</p>

<p>
— Gli affari sono affari, giovanotto, ed io ho più fiducia
nel signor di Montcalm che in Will Torpon.
</p>

<p>
<span class="pagenum" id="Page_9">[9]</span>
</p>

<p>
— È strano.
</p>

<p>
— Che cosa volete? Quantunque il mio compatriotta sia
più grosso e più alto del canadese, io sono certissimo che perderà
la mano di miss Ellen Perkins.
</p>

<p>
— Questi due rivali sono ricchi, <i>gentleman</i>?
</p>

<p>
— Non sono dei Pierpont Morgan, nè dei Carnegie, nè dei
Wanderbild, intendiamoci; tuttavia possono permettersi il lusso
di gettar via, senza badarci tanto, qualche centinaio di migliaia
di dollari.
</p>

<p>
Il mio compatriotta ha ereditato da suo padre una mezza
dozzina di pozzi di petrolio che sembrano inesauribili, poichè
gettano sempre; il signor Montcalm invece è uno dei più grossi
proprietarî di terreni del dominio inglese.
</p>

<p>
— E la miss?
</p>

<p>
— Ne ha dei milioni, la terribile fanciulla. Suo padre, che
era proprietario d'una linea di navigazione, le ha lasciato un
bel gruzzolo che intascherei ben volentieri anch'io.
</p>

<p>
— Assieme ai begli occhi della miss, è vero?
</p>

<p>
— In quanto a quello non saprei proprio dirvi un sì. Mi
riterrei più fortunato se non ci entrassero nell'affare.
</p>

<p>
— Sono bellissimi, <i>gentleman</i>.&nbsp;—
</p>

<p>
L'americano, per non rispondere, inghiottì d'un colpo solo
quanto rimaneva nel suo bicchiere, poi trasse da una tasca
una tavoletta di tabacco, ne ruppe un pezzo coi suoi denti da
lupo, e dopo d'aver masticato per qualche istante, disse:
</p>

<p>
— Mi pare che i <i>partners</i> (padrini) dei due <i>sportmen</i> si
siano già messi d'accordo e che la partita stia per cominciare.
</p>

<p>
Volete venire, giovanotto? Non perdete una così bella occasione.
</p>

<p>
— Andiamo, <i>gentleman</i>.&nbsp;—
</p>

<p>
Stavano per ricacciarsi fra la folla che non aveva cessato
un solo istante di dimenarsi furiosamente e di sgolarsi con
<span class="pagenum" id="Page_10">[10]</span>
<i>hurràh</i>, che diventavano ormai sempre più rauchi, quando una
voce formidabile rimbombò, coprendo per un istante tutto quel
fracasso.
</p>

<p>
— I <i>policemen</i>!...&nbsp;—
</p>

<p>
A quell'annuncio un silenzio improvviso era successo a tutto
quel pandemonio. Si sarebbe detto che le ugole di quei diecimila
spettatori si erano spezzate di colpo.
</p>

<p>
Fu una cosa che ebbe però la durata di soli pochi
secondi.
</p>

<p>
Urla più formidabili di prima si erano prontamente alzate
in tutte le direzioni.
</p>

<p>
— Dove sono quei furfanti?
</p>

<p>
— Accoppiamoli!...
</p>

<p>
— Gettiamoli nel S. Lorenzo!...
</p>

<p>
— A morte!... A morte la polizia!...&nbsp;—
</p>

<p>
Un grosso automobile, dipinto in grigio, s'avvicinava rapido
alla pista, seguendo la bianca via poco prima percorsa da quello
di <i>miss</i> Ellen Perkins.
</p>

<p>
Sei uomini, armati di mazze, lo montavano e non si poteva
aver dubbio, per la divisa che indossavano, sulla loro qualità.
Erano dei <i>policemen</i> del Dominio che giungevano probabilmente
coll'ordine d'impedire quel combattimento a colpi di
pugno, che poteva terminare in modo egualmente tragico per
l'uno o l'altro dei due avversari.
</p>

<p>
L'automobile, lanciato a tutta velocità, passò come un fulmine
attraverso il largo squarcio aperto nella palizzata, facendo
fuggire precipitosamente gli spettatori, e dopo d'aver descritto
un mezzo giro si fermò, con gran fragore, presso quello
di miss Ellen.
</p>

<p>
Proprio in quel momento il signor di Montcalm e <i>master</i>
Torpon si erano messi l'uno di fronte all'altro, nudi fino alla
cintola, fiancheggiati dai loro <i>partners</i>, pronti a rompersi le
<span class="pagenum" id="Page_11">[11]</span>
costole od a fracassarsi il viso pei begli occhi, e più pei milioni,
della bella americana.
</p>

<p>
Il brigadiere dei <i>policemen</i> si era alzato e dopo d'aver reclamato,
con un gesto energico, un po' di silenzio, gridò con
voce poderosa:
</p>

<p>
— In nome della legge ed in forza del mandato di cui sono
detentore, mi oppongo al combattimento. Obbedite!...&nbsp;—
</p>

<p>
Un urlo spaventoso accolse quelle parole.
</p>

<p>
— Morte ai <i>policemen</i>!...
</p>

<p>
— Al fiume!... Al fiume!...
</p>

<p>
— Accoppiamoli!...&nbsp;—
</p>

<p>
Prima cento, poi mille uomini, invasi da un vero furore, si
erano scagliati contro l'automobile.
</p>

<p>
Il brigadiere, che forse si aspettava quel colpo, d'un balzo
fu a terra prima che il cerchio si chiudesse, e si gettò disperatamente
attraverso la pista, manovrando energicamente la sua
mazza, senza badare se rompeva delle teste o fracassava delle
costole.
</p>

<p>
I suoi compagni, sorpresi da quell'improvviso assalto, erano
rimasti sull'automobile, certissimi di aver facilmente ragione
in nome della legge.
</p>

<p>
Avevano però fatto male i conti. In un baleno cento mani
robuste li afferrarono, li trassero giù stringendoli al collo, alle
braccia, alle gambe, e li scaraventarono brutalmente a terra,
disarmandoli prontamente delle loro mazze.
</p>

<p>
I disgraziati, subito ben pesti, avevano appena toccato il
suolo che si sentirono gettati in aria, colle divise a brandelli.
</p>

<p>
La folla voleva la sua parte.
</p>

<p>
Quei poveri diavoli, intontiti, ammaccati, contusi, quasi spogliati,
passavano sulle teste degli spettatori, rimbalzando come
palle di gomma. Erano sopratutto i <i>yankees</i> che si mostravano
i più feroci.
</p>

<p>
<span class="pagenum" id="Page_12">[12]</span>
</p>

<p>
Forse non si erano mai trovati a tanta festa!....
</p>

<p>
— Su la legge!... — urlavano.
</p>

<p>
— In alto!... In alto!... Su, un'altra volata!... <i>Hurràh!</i>...
<i>Hurràh!</i>...
</p>

<p>
— Un'altra volata!... Su, intonate l'<i>yankee Dodle</i>!...&nbsp;—
</p>

<p>
I cinque <i>policemen</i>, più morti che vivi, balzando e rimbalzando
sopra le tube lucide degli spettatori, andarono a rotolare
sul banco d'un <i>bar</i>, fracassando bottiglie, vasi, bicchieri e
facendo scappare il proprietario ed i suoi garzoni.
</p>

<p>
Un'idea infernale era sorta in un cervello esaltato.
</p>

<p>
— Diamo loro da bere!...
</p>

<p>
— Sì, sì!... Ubbriachiamoli!... — urlarono mille voci.
</p>

<p>
— Sì, ubbriachiamo la legge!... — risposero altri mille,
sghignazzando.
</p>

<p>
— No, rimpinziamoli di <i>crab-meat cocktail</i> fino a farli scoppiare!...
</p>

<p>
— No, no!... Diamo loro del <i>gin cocktail</i>!... Farà meglio!
</p>

<p>
— E del <i>wisky</i>!...
</p>

<p>
— Bene!... Presto!...&nbsp;—
</p>

<p>
Sette od otto <i>bookmakers</i>, i più furibondi di tutti, poichè in
quell'inaspettato intervento della polizia vedevano compromessi
i loro interessi basati esclusivamente sulle scommesse e sulle
quotazioni dei due campioni, piombano sui cinque disgraziati,
e li inchiodano, per modo di dire, al suolo, tenendoli ben fermi.
</p>

<p>
Altri prendono delle bottiglie, le poche rimaste intatte, bottiglie
del contenuto d'un litro, e le introducono a forza nelle
bocche dei <i>policemen</i>.
</p>

<p>
I poveri diavoli stringono disperatamente i denti e fanno
degli sforzi sovrumani per liberarsi dalle mani di ferro che li
tengono inchiodati?
</p>

<p>
Tutto è inutile. Delle dita brutali afferrano e stringono i loro
nasi. Non vi è altro da fare: o bere, o morire asfissiati.
</p>

<p>
<span class="pagenum" id="Page_13">[13]</span>
</p>

<p>
— Giù!... Giù!... — urlano gli spettatori che si sospingono
furiosamente. — Date da bere alla giustizia!... Ubbriacate la
legge!...&nbsp;—
</p>

<p>
Le bottiglie vengono alzate e cacciate a forza. I <i>policemen</i>
bevono, bevono disperatamente, sbuffando, contorcendosi.
</p>

<p>
I loro occhi si gonfiano e pare che da un momento all'altro
debbano schizzare dalle orbite; i loro denti stridono sui colli
delle bottiglie, tentando, ma invano, di sgretolare il vetro.
</p>

<p>
Il <i>wisky</i> ed il <i>gin gross</i> gorgoglia entro le loro gole e scende
negli intestini.
</p>

<p>
Una ubbriachezza fulminante coglie i cinque rappresentanti
della legge, i quali finiscono per rimanere immobili come se
fossero morti.
</p>

<p>
— Basta!... — gridano i <i>bookmakers</i>. — Per ventiquattro
ore la legge non ci darà fastidio. <i>Gentlemen!</i>... I campioni ci
aspettano!... Teniamo le scommesse!...&nbsp;—
</p>

<div class="chapter">
<p><span class="pagenum" id="Page_14">[14]</span></p>

<h2 id="cap2">CAPITOLO II.
<span class="smaller">Una partita di «boxe».</span></h2>
</div>

<p>
Durante quella baraonda, il campione canadese e quello
americano non si erano scostati dall'automobile che si teneva
sempre nel centro della pista e sul quale si trovava miss Ellen
Perkins, appoggiata graziosamente al volante.
</p>

<p>
I relativi <i>partners</i> avevano tenuto loro compagnia, conversando
tranquillamente cogli allievi e non cessando di fare
loro delle raccomandazioni per fare una bella figura dinanzi
ad un pubblico così imponente che doveva, alla stretta delle
cose, giudicare della superiorità della scuola americana o della
inglese.
</p>

<p>
Vedendo la folla rovesciarsi in massa verso il centro della
pista, il signor di Montcalm e Torpon si erano affrettati a denudarsi
fino alla cintola, malgrado il freddo ancora intenso che
regnava sull'immensa regione canadese.
</p>

<p>
Era necessario sbrigare la faccenda, poichè il brigadiere dei
<i>policemen</i>, quantunque vigorosamente inseguito da una dozzina
di buoni corridori, era riuscito a scavalcare la cinta prima di
poter essere acciuffato, ed era scomparso in direzione del fiume,
per raggiungere forse qualche ufficio telegrafico.
</p>

<p>
— Signor di Montcalm, — disse Torpon, dopo di essersi ben
stiracchiato e di essersi battuto rumorosamente il largo petto.
— Volete che cominciamo? Sono curioso di vedere se il destino
si stancherà di mantenerci sempre al medesimo livello.
<span class="pagenum" id="Page_15">[15]</span>
<i>By-good!</i>... Qualcuno di noi deve ben essere il più forte e strappare
la vittoria.
</p>

<p>
— Quando vorrete, signor mio, — rispose il canadese, il
quale si stava facendo stropicciare i muscoli delle braccia dal
suo <i>partner</i>, che era stato anche il suo maestro.
</p>

<p>
— <i>Miss</i> Ellen, aprite gli occhi allora e non perdete un colpo,
poichè voi sola sarete giudice competente.&nbsp;—
</p>

<p>
La giovane abbozzò un sorriso di soddisfazione, staccò le
mani dal volante e dopo essersi ravviata, con una mossa brusca,
i biondi capelli, s'alzò in piedi.
</p>

<p>
— <i>Miss</i> Ellen, — disse a sua volta il canadese, — voi mantenete
sempre il vostro giuramento?
</p>

<p>
— Più che mai, — rispose la giovane americana. — La
mia mano apparterrà al vincitore.
</p>

<p>
— Grazie, <i>miss</i>. Signor Torpon, vi aspetto.&nbsp;—
</p>

<p>
I due <i>partners</i> si trassero da parte e levarono dalla tasca
il loro cronometro d'oro, per la ripresa dei cinque minuti.
</p>

<p>
Il canadese e l'americano s'inchinarono dinanzi a <i>miss</i> Ellen
e si mossero incontro stringendosi la mano all'americana,
vale a dire a rischio di disarticolarsi le braccia, mentre i diecimila
spettatori prorompevano in un ultimo e più rimbombante
<i>hurràh</i>.
</p>

<p>
Si erano messi in guardia, coi pugni ben postati all'altezza
del viso, fortemente appoggiati sulla gamba destra, in una posizione
la quale dimostrava come entrambi dovessero conoscere
profondamente la terribile e pericolosissima arte della <i>boxe</i>.
</p>

<p>
Gli <i>hurràh</i> erano bruscamente cessati. Un profondo silenzio
regnava nella pista, rotto solo dal soffio affannoso dell'automobile
di <i>miss</i> Ellen Perkins.
</p>

<p>
Si sarebbe detto che tutte quelle persone non respiravano
più. I due campioni si guardarono per alcuni istanti nel bianco
degli occhi, poi l'americano fece il primo passo tirando al canadese
<span class="pagenum" id="Page_16">[16]</span>
un formidabile <i>fist-shoke</i> che, se l'avesse colto giusto, gli
avrebbe fracassata almeno una costola o mandati alcuni denti
a passeggiare nella pista.
</p>

<p>
L'avversario, quantunque in apparenza sembrasse molto
meno robusto, aveva parata la botta con tale velocità e maestria
da strappare, agli spettatori, un vero urlo d'entusiasmo.
</p>

<p>
Perfino <i>miss</i> Ellen si era degnata di approvare con un gesto
del capo.
</p>

<p>
— <i>By-good!</i>... — brontolò l'americano, sconcertato. — Non
vi credevo così forte, signor di Montcalm.
</p>

<p>
Mi tenevo sicuro di spazzarvi via subito, mentre ora mi
accorgo d'aver di fronte un <i>boxer</i> di prima forza.
</p>

<p>
Bah!... Vedremo la fine!...&nbsp;—
</p>

<p>
Il canadese si limitò a sorridere ed a lanciare uno sguardo
rapido verso <i>miss</i> Ellen.
</p>

<p>
La giovane americana, in piedi dietro al volante, conservava
una immobilità assoluta. Solamente i suoi occhi pareva che si
fossero accesi.
</p>

<p>
— Attento, signor di Montcalm, — riprese l'americano, il
quale si era rimesso prontamente in guardia. — Vi avverto
che io proverò contro di voi un colpo terribile, insegnatomi dal
mio maestro, che se riesce vi spaccherà la fronte e vi farà, nel
medesimo tempo, schizzare gli occhi dalle orbite.
</p>

<p>
Lo chiamano il colpo di Tom Powell.
</p>

<p>
— Chiacchierate meno e agite di più, signor Torpon, — rispose
il canadese. — Non sentite dunque quest'aria frizzante?
</p>

<p>
— Bah!... Noi <i>yankees</i> siamo ben corazzati contro il freddo
e anche contro il caldo. Non per niente ci chiamano mezzi
uomini e mezzi coccodrilli.
</p>

<p>
Sfondate le mie scaglie, se ne siete capa....&nbsp;—
</p>

<div class="figcenter"><a id="fi016a"></a>
  <img src="images/i016a.jpg" alt="" />
<p class="caption">.... fu il primo ad assalire.... (Cap. II).</p>
</div>

<p>
La frase fu bruscamente strozzata da un urlo di dolore. Il
<span class="pagenum" id="Page_17">[17]</span>
pugno del canadese gli era giunto, con velocità fulminea, in
mezzo al petto, facendolo risuonare come un grosso tamburo.
</p>

<p>
— Aho!... — esclamò l'americano, facendo una brutta smorfia
ed un salto indietro.
</p>

<p>
— Si è rotta qualche scaglia del coccodrillo? — chiese ironicamente
il canadese.
</p>

<p>
— Oh no!... Sono ben solide le mie!...&nbsp;—
</p>

<p>
Un <i>hurràh</i> fragoroso, lanciato dai canadesi e dagl'inglesi
che assistevano in buon numero alla lotta, aveva salutato quel
primo colpo.
</p>

<p>
Gli americani avevano risposto con dei grugniti e con delle
imprecazioni, poichè avevano puntato molti dollari sul loro compatriotta.
</p>

<p>
I due <i>partners</i> s'avvicinarono ai due campioni, offrendo loro
un bicchiere di <i>gin coktail</i> affinchè si riscaldassero un po' e potessero
meglio resistere al freddo che accennava ad aumentare
anzichè diminuire, poi diedero il segnale di rimettersi in guardia.
</p>

<p>
L'americano, il quale si era già prontamente rimesso dalla
formidabile tambussata, fu il primo ad assalire, facendo una
serie di finte all'altezza del viso del canadese. Certo cercava
di tirargli il famoso colpo di Tom Powell che avrebbe dovuto
sfigurarlo per sempre e forse acciecarlo.
</p>

<p>
Il signor di Montcalm, ripiegato su sè stesso come una tigre
che sta per scagliarsi sulla preda, colle narici frementi, gli
occhi scintillanti, parava con una velocità ed una precisione
da strappare frequenti applausi così da parte degli anglo-canadesi
come degli americani.
</p>

<p>
Tuttavia non riuscì a parare in tempo un <i>fist-soke</i> che lo
colpì in mezzo al petto e che lo fece un po' traballare. Non
era però il terribile colpo di pugno che il <i>yankee</i> si era giurato
<span class="pagenum" id="Page_18">[18]</span>
di assestargli, e che avrebbe dovuto spaccargli la fronte alla
radice del naso.
</p>

<p>
Il canadese aveva fatto a sua volta un salto indietro, e
dopo essersi passate le mani sul punto colpito, operando un
energico massaggio, aveva detto, con voce perfettamente tranquilla:
</p>

<p>
— Siamo pari, signor Torpon. Io mi aspettavo il famoso
colpo di Tom Powell.
</p>

<p>
— Verrà più tardi, — rispose l'americano.
</p>

<p>
— Uhm!... Ne dubito!... Ormai ho conosciuto il vostro
giuoco.
</p>

<p>
— Non ancora; <i>miss</i> Ellen giudicherà.&nbsp;—
</p>

<p>
Un altro <i>hurràh</i> entusiastico aveva salutato quel colpo,
mandato però questa volta esclusivamente dagli spettatori americani.
I canadesi e gli inglesi erano rimasti impassibili come
per dimostrare la piena fiducia che avevano nel loro campione.
</p>

<p>
I due <i>partners</i> si erano nuovamente avanzati, offrendo ai due
lottatori del <i>brandy</i>.
</p>

<p>
L'americano tracannò d'un fiato il suo, mentre invece il
signor di Montcalm lo respingeva, dicendo al <i>partner</i>:
</p>

<p>
— Noi canadesi non abbiamo paura del freddo e non abbiamo
sempre bisogno di scaldarci.
</p>

<p>
— Vi darà maggior animo, — gli disse sottovoce il maestro
di <i>boxe</i>.
</p>

<p>
— Ne ho da vendere: aspettate un po' e vedrete che cosa
ne farò del mio rivale. È ora di finirla una buona volta.
</p>

<p>
— Per l'onore della vecchia Francia picchiate sodo e demolitemi
per bene quell'insolente <i>yankee</i>. Ricordatevi del colpo
segreto che vi ho insegnato e che credo valga meglio di quello
di Tom Powell.
</p>

<p>
— Lasciate fare a me, maestro.
</p>

<p>
<span class="pagenum" id="Page_19">[19]</span>
</p>

<p>
— E sopratutto sbrigatevi poichè temo sempre una nuova
sorpresa da parte dei <i>policemen</i>.
</p>

<p>
— Pronti? — aveva chiesto il <i>partner</i> dell'americano.
</p>

<p>
— Pronti!... — avevano risposto ad una voce i due rivali,
rimettendosi prontamente in guardia.
</p>

<p>
L'americano era diventato prudentissimo, mentre invece il
canadese aveva subito cominciato ad eseguire una serie di
finte con una velocità così fulminea, che certi momenti gli spettatori
non riuscivano più a distinguere i suoi pugni.
</p>

<p>
Incalzava violentemente, come se fosse impaziente di finirla,
costringendo il suo avversario a rompere senza posa ed a balzare
indietro.
</p>

<p>
Il suo maestro, che funzionava da <i>partner</i>, lo incoraggiava
collo sguardo.
</p>

<p>
L'americano, sconcertato, non osava più tentare il suo famoso
colpo. Batteva invece sempre in ritirata suscitando, fra i
suoi compatriotti, dei mormorii poco benevoli a suo riguardo.
</p>

<p>
— Fugge!... — borbottavano, pensando ai dollari che avevano
scommesso. — Che abbia paura?&nbsp;—
</p>

<p>
Ad un tratto un grido scoppia dietro le ultime file della folla,
subito seguìto da cento, da mille altri.
</p>

<p>
— I <i>policemen</i>!... I dragoni della Regina!...&nbsp;—
</p>

<p>
Un immenso urlo di furore risponde:
</p>

<p>
— Ancora loro!...&nbsp;—
</p>

<p>
Tre automobili, lanciati a tutta velocità, montati ognuno
da una dozzina di poliziotti, divorano la bianca via. Dietro di
essi galoppano disperatamente due squadroni di dragoni.
</p>

<p>
Gli elmi luccicano e luccicano pure le sciabole di già sguainate.
</p>

<p>
La legge la vuole vinta a qualunque costo ed arriva con
forze imponenti.
</p>

<p>
<span class="pagenum" id="Page_20">[20]</span>
</p>

<p>
I due campioni si sono fermati. Torpon bestemmia da vero
americano; il canadese fa un gesto di furore.
</p>

<p>
I <i>partners</i> impugnano minacciosamente le bottiglie di <i>brandy</i>,
pronti a resistere alla forza.
</p>

<p>
Delle grida s'incrociano.
</p>

<p>
— È una bricconata!...
</p>

<p>
— È una infamia!...
</p>

<p>
— Non si può più scambiarsi dunque due pugni nè negli
Stati dell'Unione, nè nel Canadà?
</p>

<p>
— Dove è andata a finire la libera America? In fondo all'Atlantico
forse?
</p>

<p>
— <i>Gentlemen</i>, alla prepotenza rispondiamo colla prepotenza!...
</p>

<p>
— Addosso alla legge!...
</p>

<p>
— Morte ai poliziotti!... Abbasso gli sbirri!...
</p>

<p>
— Sì, sì, addosso!...&nbsp;—
</p>

<p>
Una rabbia folle ha invaso, per la seconda volta, i
diecimila spettatori. Inglesi, canadesi ed americani si slanciano
verso i <i>bars</i> improvvisati ed in un momento li pongono
a sacco, malgrado le proteste e le grida disperate dei
proprietari.
</p>

<p>
Una tempesta di bottiglie è pronta a rovesciarsi addosso
alla forza che sta per forzare l'entrata della pista.
</p>

<p>
<i>Miss</i> Ellen era rimasta impassibile, dietro il volante del suo
automobile, guardando curiosamente la folla che si apparecchiava
a resistere energicamente non solo ai <i>policemen</i>, ma
anche contro i dragoni della Regina e ad inzuppare le rosse
divise di questi ultimi d'ogni sorta di liquori.
</p>

<p>
Il canadese si era avvicinato a Torpon, il quale digrignava
i suoi denti da orso grigio, sagrando:
</p>

<p>
— Lo vedete: un'altra volta il destino si è frapposto fra
voi e me.
</p>

<p>
<span class="pagenum" id="Page_21">[21]</span>
</p>

<p>
— Lo vedo, <i>gentlemen</i>, — rispose l'americano. — Eppure
dobbiamo ben finirla.
</p>

<p>
— Lo desidero anch'io, ma per ora non ci rimane altro da
fare che di battercela prima di venire arrestati.
</p>

<p>
— Lo vedo bene, <i>by-good</i>!...
</p>

<p>
— Sì, andiamo, — dissero i due <i>partners</i>, — e lasciamo che
se la sbrighino i vostri ammiratori.&nbsp;—
</p>

<p>
Si erano affrettati a raggiungere l'automobile, il quale pareva
impaziente di riprendere lo slancio.
</p>

<p>
— Salite dunque? — chiese <i>miss</i> Ellen. — Ormai non vi è
più nulla da fare qui e la forza non tarderà ad aver ragione.
</p>

<p>
Sarà per un'altra volta.
</p>

<p>
— Siamo disgraziati, <i>miss</i>, — disse Torpon.
</p>

<p>
— È proprio vero, <i>master</i>, ma che cosa volete farci? Cercheremo
un altro luogo dove potrete battervi.
</p>

<p>
— Sì, dovessimo recarci al polo, — disse il signor di Montcalm. — Là
almeno non ci troveremo sempre dinanzi questi
odiosi <i>policemen</i>.
</p>

<p>
— Su, salite, <i>gentlemen</i>. Approfittiamo di questo istante di
sosta, — disse la giovane americana. — Usciremo dall'altra
parte della pista.&nbsp;—
</p>

<p>
I quattro uomini si arrampicarono sull'automobile, coprendosi
frettolosamente coi loro soprabiti bene impellicciati e si
misero dietro alla <i>miss</i> impugnando quattro grosse rivoltelle
Colt.
</p>

<p>
— Avanti!... — gridò <i>mister</i> Torpon.
</p>

<p>
L'automobile ebbe un sussulto, poi si scagliò attraverso la
pista verso il lato sgombro, filando colla velocità d'una rondine
marina.
</p>

<p>
Il passo era libero, poichè tutti gli spettatori si erano rovesciati
verso l'entrata del recinto che stava per essere forzato
dai poliziotti e dai dragoni del 3.º Reggimento della Regina.
</p>

<p>
<span class="pagenum" id="Page_22">[22]</span>
</p>

<p>
In un lampo l'automobile raggiunse l'uscita che si trovava
verso l'estremità meridionale e si scagliò, sbuffando e rumoreggiando,
sulla strada che conduceva verso il fiume S. Lorenzo,
avvolgendosi in un turbinìo di nevischio.
</p>

<p>
In quel momento dall'altra parte giungevano i tre automobili
montati dai poliziotti. I due squadroni li seguivano a cinque
o seicento passi, lanciati a corsa sfrenata.
</p>

<p>
— Ecco la battaglia che comincia, — disse Torpon. — Che
peccato non potervi prendere anche noi parte attiva!
</p>

<p>
I miei compatriotti lavoreranno per bene di pugni.
</p>

<p>
— Lasciate che se la sbrighino loro, — disse <i>miss</i> Ellen,
la quale manovrava il volante con una sicurezza meravigliosa,
facendo aumentare sempre più la velocità della sua splendida
macchina. — Io non desidero affatto di vedervi arrestare.&nbsp;—
</p>

<p>
Un urlìo spaventevole coprì le sue ultime parole. I diecimila
spettatori avevano impegnata la lotta contro i rappresentanti
della legge, con uno slancio ed un coraggio degno d'una
causa migliore.
</p>

<p>
Una bordata di bottiglie aveva accolto gli automobili, inondando
le guardie d'ogni sorta di liquori e spaccando qualche testa.
</p>

<p>
— A morte!... A morte!... — urlava la folla. — Indietro o
vi uccidiamo!...&nbsp;—
</p>

<p>
Qualche colpo di fuoco si era confuso fra il fragore dei vetri
che si fracassavano contro le macchine. Gli americani sopratutto
non scherzavano.
</p>

<p>
I <i>policemen</i>, malgrado quella pessima accoglienza, che d'altronde
si aspettavano, erano balzati rapidamente a terra impugnando
le loro robuste mazze.
</p>

<p>
Le legnate grandinano sulle prime file della folla e senza veruna
misericordia, rompendo teste e costole in buon numero,
ma un'altra bordata di bottiglie colpisce in pieno i rappresentanti
della legge mandandone a terra un bel numero.
</p>

<p>
<span class="pagenum" id="Page_23">[23]</span>
</p>

<p>
— A noi, dragoni!... — urlano i disgraziati che gocciolano
come se fossero stati appena tratti da delle vasche piene di <i>gin</i>,
di <i>brandy</i>, di <i>wisky</i> e di <i>coktail</i>.
</p>

<p>
Un odore acutissimo di <i>alcool</i> si spande dovunque e pare
che ubbriachi di colpo la folla, poichè invece di dare indietro
si caccia animosamente innanzi, prende d'assalto i tre automobili
e li rovescia l'uno accanto all'altro, improvvisando una
formidabile barricata tutt'altro che facile ad espugnarsi.
</p>

<p>
I due squadroni, che hanno udito le grida d'aiuto dei <i>policemen</i>,
giungono ventre a terra. I cavalleggieri, rossi di collera,
fanno descrivere alle loro sciabole dei molinelli minacciosi, ma
sono costretti a rompere bruscamente la furiosa carica dinanzi
ai tre automobili che ingombrano l'entrata del <i>turf</i>.
</p>

<p>
— Piede a terra!... — comandano i due capitani che li
guidano.
</p>

<p>
I soldati non hanno nemmeno il tempo di lasciare le selle
che una tempesta di bottiglie li scompagina. Sono le ultime,
poichè ormai i <i>bars</i> sono stati completamente vuotati, però la
tempesta è tale che i cavalli, spaventati, s'impennano, tirando
calci in tutte le direzioni.
</p>

<p>
Dei dragoni sono sbalzati violentemente al suolo e si rotolano
sotto le zampe degli animali, facendosi schiacciare gli elmi.
</p>

<p>
Ne rimangono ancora però molti in sella e da abili cavalieri
tentano, aizzati dai loro ufficiali, di superare la barricata. Che
diamine!... Montano dei cavalli di razza e sopratutto di razza
inglese.
</p>

<p>
Ad un tratto però le povere bestie che puzzano di liquori,
indietreggiano, poi si sbandano, malgrado i colpi di sperone
dei cavalieri.
</p>

<p>
Delle detonazioni echeggiano e delle fiammate altissime si
alzano dinanzi a loro. I serbatoi di benzina degli automobili
sono scoppiati e le magnifiche macchine ardono rapidamente.
</p>

<p>
<span class="pagenum" id="Page_24">[24]</span>
</p>

<p>
È un altro colpo della folla inferocita o meglio di un gruppo
di audaci americani i quali hanno sfidato valorosamente le
mazze dei <i>policemen</i>.
</p>

<p>
Una barriera di fuoco divide gli assaliti dagli assalitori, barriera
che diventa di momento in momento più gigante, poichè
dei volonterosi l'alimentano, scaraventandovi in mezzo non più
delle bottiglie, ormai esaurite, bensì dei fiasconi pieni di liquori,
l'ultima riserva dei <i>bars</i>.
</p>

<p>
È troppo!... Un'altra volta la legge sta per essere soprafatta
da quegli ostinati ed il pericolo è gravissimo poichè <i>policemen</i>,
dragoni e cavalli sono inzuppati di <i>gin</i>, di <i>brandy</i>, di
<i>wisky</i> e d'altri liquori infiammabilissimi.
</p>

<p>
I dragoni del 3.º Reggimento della Regina non devono indietreggiare.
Non sono dei poliziotti.
</p>

<p>
Fra i crepitii dell'incendio si odono i comandanti a urlare:
</p>

<p>
— Armate i moschetti!...&nbsp;—
</p>

<p>
Quel comando fa l'effetto d'una doccia gelata. I diecimila
spettatori lasciano il campo libero alla legge e si scagliano attraverso
il <i>turf</i>, scappando, colla velocità di tante lepri, dall'altra
uscita.
</p>

<div class="chapter">
<p><span class="pagenum" id="Page_25">[25]</span></p>

<h2 id="cap3">CAPITOLO III.
<span class="smaller">Un duello all'americana.</span></h2>
</div>

<p>
Mentre la folla fuggiva, udendo crepitare i primi colpi di
moschetto, fossero pure sparati in aria pel momento, l'automobile
di <i>miss</i> Ellen Perkins, giungeva felicemente sulla riva di
quel fiume gigante che si chiama il S. Lorenzo, il maggiore che
solca il Canadà e che è così vasto e così profondo da permettere
alle navi di spingersi, senza correre alcun pericolo di arenarsi,
fino a Montreal ed anche molto più sopra.
</p>

<p>
Un gran numero di <i>ferry-boat</i> e di pontoni, noleggiati dagli
spettatori americani giunti da Boston, da New-York e da altre
città più lontane, stavano ancorati lungo la sponda.
</p>

<p>
Il signor di Montcalm si era alzato e dopo d'aver accostato
le mani alla bocca come per fare porta-voce, aveva gridato con
voce stentorea:
</p>

<p>
— Presto: un pontone!... I <i>policemen</i> del Canadà ci danno
la caccia!...&nbsp;—
</p>

<p>
L'automobile, guidato dalle piccole e bianchissime mani di
<i>miss</i> Ellen, dotate però di una forza straordinaria per una fanciulla
della sua età, si era arrestato bruscamente dinanzi ad un
vasto barcone, coperto da un largo ponte, che ondeggiava lievemente
sotto la spinta della fiumana.
</p>

<p>
— Eccoci a voi, <i>gentlemen</i>!... — avevano gridato i dieci
barcaiuoli che lo montavano, afferrando rapidamente i lunghissimi
e pesanti remi.
</p>

<p>
<span class="pagenum" id="Page_26">[26]</span>
</p>

<p>
L'automobile, che russava minacciosamente, spiccò quasi
un salto e si arrestò sul ponte della barcaccia.
</p>

<p>
— Passa!... — gridò il signor di Montcalm, mentre due
barcaiuoli gettavano dinanzi alle ruote anteriori della macchina
una grossa trave, pel timore che riprendesse la corsa e che precipitasse
nel fiume che in quel posto era molto rapido e probabilmente
molto profondo.
</p>

<p>
<i>Miss</i> Ellen si era voltata verso il canadese, sorridendogli
graziosamente.
</p>

<p>
— Comandate come un capitano d'un transatlantico, — gli
disse. — Spero però che non ci farete naufragare.
</p>

<p>
— Per oggi no di certo, — rispose il signor di Montcalm,
con una sottile punta d'ironia.
</p>

<p>
— E contate di venire con noi ad Albany?
</p>

<p>
— No, signora. La mia casa non si trova sul territorio americano,
lo sapete bene.
</p>

<p>
— Volete tornare ad Ottawa?
</p>

<p>
— Certo, <i>miss</i>. Vi accompagnerò fino ad Oswego, poi attraverserò
l'Ontario su qualcuno dei tanti piroscafi che salpano
quasi ad ogni ora.
</p>

<p>
— Mi pare che sarebbe pericoloso per voi tornare ora sul
territorio canadese. Non dovreste dimenticare che siete voi una
delle cause principali della rivolta contro la polizia.
</p>

<p>
— O sono stati invece i vostri begli occhi, <i>miss</i>?
</p>

<p>
— Ah!... Non nego che possano averci avuto una certa parte,
ma non si arrestano due occhi, siano essi neri od azzurri.
</p>

<p>
— Ben detto, <i>miss</i>, — disse <i>mister</i> Torpon, ridendo.
</p>

<p>
— Dunque, signor di Montcalm volete proprio lasciarci?
</p>

<p>
— Pel momento sì, <i>miss</i>. Non abbiamo più nulla da fare
per ora, è vero, <i>mister</i> Torpon?
</p>

<p>
— Non so, — rispose l'americano, facendo un gesto
vago.
</p>

<p>
<span class="pagenum" id="Page_27">[27]</span>
</p>

<p>
— Che cosa vorreste tentare? Dove riprendere la nostra
partita di <i>boxe</i>?
</p>

<p>
— Dove? Lo so io.
</p>

<p>
— Potremmo andarci subito? Io sono pronto a lasciar andare
ancora dei <i>fist-shoke</i>.
</p>

<p>
— Ed io non meno di voi, signor di Montcalm, — rispose
l'<i>yankee</i>, quasi con ferocia, — però questo non è il momento.
</p>

<p>
Riprenderemo questo discorso quando saremo giunti ad Oswego,
se non vi rincresce.
</p>

<p>
— Benissimo, <i>mister</i> Torpon, — rispose il canadese.
</p>

<p>
— Vi chiederei solo di fermarvi fino a domani.
</p>

<p>
— Ad Oswego?
</p>

<p>
— Sì.
</p>

<p>
— Accettato.&nbsp;—
</p>

<p>
<i>Miss</i> Ellen aveva prestato orecchio attento a quello scambio
di parole, non nascondendo una certa inquietudine. Anche i
<i>partners</i>, ai quali non era sfuggita una sillaba del dialogo, si
erano guardati l'un l'altro con un po' di ansietà.
</p>

<p>
— Mister Torpon, — disse la giovane americana, — mi
avete l'aria d'un cospiratore. Voi tramate certamente qualche
cosa.
</p>

<p>
— Non un tradimento, in tutti i casi, — rispose l'americano,
con un sorriso un po' grossolano. — Anche fra i <i>yankees</i>
si trovano dei gentiluomini, più gentiluomini di quei grandi
europei ed anche dei loro discendenti.
</p>

<p>
— Ed infatti vi hanno chiamati orsi grigi, — disse il signor
di Montcalm.
</p>

<p>
— Chi? — gridò l'americano, rosso di collera.
</p>

<p>
— I gentiluomini europei.
</p>

<p>
— Perchè noi siamo più ricchi di loro e dei loro blasoni
malamente dorati.
</p>

<p>
— Vorreste alludere anche a me? — chiese il canadese.
</p>

<p>
<span class="pagenum" id="Page_28">[28]</span>
</p>

<p>
— Eh!... Anche il blasone dei Montcalm non vale quello
dei re del petrolio, del ferro, dell'acciaio, delle ferrovie e nemmeno
quello del re dei porci salati di Chicago.
</p>

<p>
— Che bei blasoni!... — esclamò il canadese, ironicamente. — Sicchè
sul vostro avete fatto dipingere in oro, in campo
azzurro, una lucerna accesa.&nbsp;—
</p>

<p>
Il <i>yankee</i> fece un gesto d'ira e non rispose a quella mordace
canzonatura.
</p>

<p>
D'altronde la barcaccia era già giunta sull'altra riva e l'automobile
si preparava a rimettersi in corsa.
</p>

<p>
I barcaiuoli assicurarono fortemente il galleggiante, tolsero
la trave, presero al volo un paio di dollari gettati loro dai due
campioni, e l'automobile salì d'un colpo solo la riva, guadagnando
la larga e comoda via che costeggiando il lago Ontario
conduce ad Oswego, una delle più ridenti cittadine delle estreme
frontiere settentrionali degli Stati dell'Unione.
</p>

<p>
<i>Miss</i> Ellen, che conosceva benissimo i dintorni di tutti i
grandi laghi, aveva lanciata la sua macchina alla velocità di
ottanta chilometri all'ora, facendola quasi volare dinanzi alle
fattorie che sorgevano lungo i margini della larghissima via,
una delle più belle e delle migliori del Canadà.
</p>

<p>
Quantunque vi fosse un buon palmo di neve, le ruote, fornite
di robuste pneumatiche, scorrevano velocissime senza slittare.
</p>

<p>
In capo a pochi minuti, l'automobile, uscito di fra la campagna,
si trovò sulle rive del lago.
</p>

<p>
L'Ontario scintillava superbamente, incastonato fra gigantesche
foreste di pini bianchi, enormi vegetali che raggiungono
una circonferenza di cinque ed anche sei metri, ed un'altezza
di più di trenta, che le scuri dei boscaiuoli, quantunque da
qualche secolo poderosamente manovrate, non erano ancora
riuscite ad abbattere.
</p>

<p>
<span class="pagenum" id="Page_29">[29]</span>
</p>

<p>
Delle grosse barche da pesca, colle vele variopinte, si cullavano
graziosamente fra le onde che un freddo vento del settentrione
sollevava, e dei piroscafi lunghi e sottili, filavano rapidamente,
lanciando in aria turbini di fumo e fischi interminabili.
</p>

<p>
Dei grossi falchi pescatori, grandi distruttori di pesci, che
attirano, a quanto pare, rigettando delle materie oleose, volavano
via, ora alzandosi quasi a perdita d'occhio ed ora lasciandosi
cadere, quasi a corpo morto, sulla superficie del lago, per
rialzarsi poco dopo con qualche grossa trota stretta fra il robusto
becco.
</p>

<p>
Panorami splendidi si succedevano senza posa, ma gli automobilisti
pareva che non se ne interessassero affatto, specialmente
la <i>miss</i>, la quale concentrava tutta la sua attenzione sul
volante e sulla interminabile via che le si apriva dinanzi,
serpeggiando fra immensi filari di alberi della cicuta, piante
preziosissime, poichè il loro legno serve alla costruzione delle
palizzate costeggianti i laghi ed i fiumi, essendo incorruttibile,
anche se immerso da centinaia d'anni.
</p>

<p>
In quanto ai due campioni avevano ben altro da pensare in
quel momento che starsene a contemplare le acque del lago o
le navicelle che lo solcavano, e fors'anche i loro <i>partners</i> avevano
troppe preoccupazioni.
</p>

<p>
Le parole pronunciate poco prima da <i>mister</i> Torpon avevano
gettato nei loro animi un certo sgomento.
</p>

<p>
Con un'altra fulminea volata l'automobile girò intorno
alle varie e profonde insenature che l'Ontario descrive presso
l'imbocco del S. Lorenzo, poi verso le cinque di sera,
nel momento che il sole autunnale stava per scomparire
dietro le gigantesche foreste, infilò la gran via maestra di
Oswego, arrestandosi dinanzi ad un grande albergo di sette
piani.
</p>

<p>
<span class="pagenum" id="Page_30">[30]</span>
</p>

<p>
— È qui che volete fermarvi, <i>mister</i> Torpon? — chiese la
giovane, arrestando la macchina.
</p>

<p>
— Sì, <i>miss</i>, — rispose l'americano. — Vi fermate a cenare
con noi o proseguirete per Albany?
</p>

<p>
— Ho fretta di giungere a casa mia, signori miei.
</p>

<p>
— Gli è che si fermeranno con noi anche i <i>partners</i>.
</p>

<p>
— E così?
</p>

<p>
— Volete partire sola, di notte?
</p>

<p>
— Forse che non ho la mia rivoltella?
</p>

<p>
— La vostra macchina potrebbe guastarsi lungo la via.
Avete fatto male a non condurre con voi il vostro meccanico.&nbsp;—
</p>

<p>
Miss Ellen alzò le spalle.
</p>

<p>
— Forse che non vi è la cassetta, contenente tutti gli ordigni
necessari per fare una riparazione, e forse che io non ho
fatto un corso di meccanica? Non inquietatevi per me, <i>mister</i>
Torpon e nemmeno voi signor di Montcalm.
</p>

<p>
Arrivederci presto, signori miei, e quando avrete deciso qualche
cosa di nuovo, avvertitemi subito.
</p>

<p>
Il destino che vi perseguita finirà di stancarsi e l'uno o
l'altro avrà la mia mano, purchè sia il più forte.
</p>

<p>
Buona notte!...
</p>

<p>
— Buon viaggio, <i>miss</i>, — risposero i quattro uomini.
</p>

<p>
L'indiavolata ragazza fece colla mano un ultimo gesto d'addio
e lanciò nuovamente la sua splendida automobile a corsa
sfrenata, facendo scappare i curiosi che si erano affollati sui
due margini della via.
</p>

<p>
Un minuto dopo non era più visibile.
</p>

<p>
— Io credo che quella fanciulla abbia il sangue del demonio
nelle sue vene, — disse <i>mister</i> Torpon. — Che cosa ne dite
voi, signor di Montcalm?
</p>

<p>
— Che è una donna da far paura, — rispose il canadese.
</p>

<p>
— Ma bella, <i>by-good!</i>...
</p>

<p>
<span class="pagenum" id="Page_31">[31]</span>
</p>

<p>
— Non dico di no.
</p>

<p>
— Affascinante.
</p>

<p>
— Se tale non fosse, già da lungo tempo ve l'avrei abbandonata.
Disgraziatamente mi ha bruciato il cuore e sento ormai
che non potrei rassegnarmi a vivere senza di lei.
</p>

<p>
— Allora si carica una buona rivoltella e si va a dimenticarla
all'altro mondo.
</p>

<p>
— Il consiglio mi pare buono, però vorrei che prima foste
voi a metterlo in esecuzione.
</p>

<p>
— Ah no, signor mio, — disse l'americano, con vivacità. — Provate
prima voi.
</p>

<p>
— Per ora no, quantunque io abbia la certezza che quella
donna non possa far felice nessun uomo.
</p>

<p>
— Allora si lascia andare.
</p>

<p>
— No.
</p>

<p>
— È un puntiglio allora il vostro.
</p>

<p>
— Non lo so, ma mi pare che questo non sia il luogo per
occuparci dei nostri affari, <i>mister</i> Torpon.
</p>

<p>
— Avete ragione, signor di Montcalm. Io mi ero proposto
di offrirvi una cena e di mangiarcela assieme ai nostri <i>partners</i>.
Accettate?
</p>

<p>
— Con tutto il piacere e tanto più che stamane non ho
fatto che una leggierissima colazione per mantenermi più
agile.
</p>

<p>
— Per darmene di più, — disse l'americano, ridendo. — Venite,
signori.&nbsp;—
</p>

<p>
Entrarono nell'albergo, passando dinanzi ad una mezza dozzina
di camerieri negri, vestiti correttamente di nero e con dei
collettoni candidissimi che li tenevano come impiccati, ed entrarono
in una magnifica e spaziosissima sala, illuminata sfarzosamente
da un centinaio di lampade elettriche, prendendo
posto dinanzi ad una tavola isolata, situata verso un angolo.
</p>

<p>
<span class="pagenum" id="Page_32">[32]</span>
</p>

<p>
Essendovi poche persone, potevano parlare a loro agio senza
poter essere disturbati, nè uditi.
</p>

<p>
L'<i>yankee</i>, abituato a fare le cose in grande, ordinò una
cena degna d'un milionario come era lui, poi mentre si faceva
servire, tanto per aguzzare maggiormente l'appetito, un paio
di bottiglie di vino del Reno a cinque dollari l'una e cinque
dozzine di gamberi di California a venti <i>cents</i> l'uno, disse:
</p>

<p>
— Signor di Montcalm, vi ringrazio di aver accettato la
mia proposta di seguirmi su territorio americano per definire
una buona volta la nostra eterna questione, poichè vi dichiaro
francamente che io sono estremamente stanco dei brutti giuochi
che ci fa continuamente il destino.
</p>

<p>
— Ed io non meno di voi, — rispose il canadese.
</p>

<p>
— Voi non rinuncierete mai al possesso di miss Ellen Perkins?
</p>

<p>
— Mai, dovessi affrontare mille volte la morte.
</p>

<p>
— Nemmeno se vi offrissi dei milioni?
</p>

<p>
— Oh!... Meno che meno. Un Montcalm non si lascia comperare
dai dollari.
</p>

<p>
— Vi stimo doppiamente, parola d'<i>yankee</i>.
</p>

<p>
— Suvvia, dove volete andare a finire? — chiese il canadese,
facendo un gesto d'impazienza.
</p>

<p>
— Io vorrei farvi un'altra proposta.
</p>

<p>
— Di ritentare la partita di <i>boxe?</i>
</p>

<p>
— Avremmo delle altre noie da parte delle autorità e forse
nessun risultato decisivo, poichè siamo, credo, della medesima
forza anche in questo campo dello <i>sport</i>. Vorrei qualche cosa
di più serio.
</p>

<p>
— Dite pure.
</p>

<p>
— Un giuoco, per esempio, che finisse col mandare me o
voi a fare la conoscenza con Caronte e colla sua barca, ammesso
che navighi ancora sulle nere acque dello Stige.
</p>

<div class="figcenter"><a id="fi032a"></a>
  <img src="images/i032a.jpg" alt="" />
<p class="caption">.... a fare la conoscenza con Caronte e colla sua barca, ammesso che navighi ancora sulle nere acque dello Stige. (Cap. III).</p>
</div>

<p>
<span class="pagenum" id="Page_33">[33]</span>
</p>

<p>
— Vi preme di sopprimermi?
</p>

<p>
— Potreste essere invece voi il fortunato.
</p>

<p>
— Continuate, <i>mister</i> Torpon.&nbsp;—
</p>

<p>
L'americano sgusciò il suo dodicesimo gambero, lo inghiottì
d'un colpo versandoci dietro un bicchiere di vino, poi disse
con voce grave:
</p>

<p>
— Accettereste, signor di Montcalm, un duello all'americana?&nbsp;—
</p>

<p>
Il canadese era rimasto silenzioso, mentre i due <i>partners</i>
erano diventati assai pallidi.
</p>

<p>
L'americano lasciò trascorrere qualche mezzo minuto, poi
disse:
</p>

<p>
— Signor di Montcalm, attendo una vostra risposta.&nbsp;—
</p>

<p>
Il canadese si scosse.
</p>

<p>
Vuotò lentamente il bicchiere che gli stava dinanzi, guardando
fisso nel fondo, poi rispose:
</p>

<p>
— Avrei preferito un duello alla spada, alla sciabola od
alla pistola, <i>mister</i> Torpon.
</p>

<p>
— E il destino che ci sta sempre addosso? Sarei sicuro
che con quelle armi una partita d'onore non avrebbe buon
esito per noi.
</p>

<p>
Proviamo a batterci nell'oscurità. Si dice che la fortuna sia
cieca; chissà che non lo sia anche il destino.
</p>

<p>
— Lo volete proprio, <i>mister</i> Torpon? — chiese il canadese,
con voce tranquilla.
</p>

<p>
— Sì, signor di Montcalm. Noi siamo giunti ad un tal
punto che è meglio che uno di noi scompaia per sempre dalla
superficie del globo.
</p>

<p>
— E dove ci batteremo?
</p>

<p>
— Qui.
</p>

<p>
— Quando?
</p>

<p>
— Questa sera stessa, se non vi rincresce.
</p>

<p>
<span class="pagenum" id="Page_34">[34]</span>
</p>

<p>
— No, perchè penso anch'io che sarebbe meglio saldare al
più presto il nostro conto.
</p>

<p>
Senza testimoni, è vero?
</p>

<p>
— Ci aspetteranno fuori: non abbiamo i nostri maestri di
<i>boxe?</i> Accettate, è vero, signori, di aiutarci?&nbsp;—
</p>

<p>
I due <i>partners</i> s'inchinarono, facendo un cenno d'assentimento.
</p>

<p>
— Affitteremo tutto l'appartamento dell'ultimo piano che
m'immagino sarà vuoto, — continuò l'<i>yankee</i>, — perchè nessuno
venga a disturbare i nostri affari.
</p>

<p>
— Il proprietario non sospetterà qualche cosa e non avvertirà
quei dannati <i>policemen?</i> — osservò il maestro di <i>boxe</i>
del canadese.
</p>

<p>
— Lasciate fare a me, <i>mister</i>, — rispose il <i>yankee</i>. — E poi
il dollaro può tutto, almeno negli Stati dell'Unione.
</p>

<p>
— E le armi? — chiese il signor di Montcalm.
</p>

<p>
— Oh!... Non sarà difficile trovare due solidi <i>bowie-knife</i>
press'a poco uguali.
</p>

<p>
Gli armaiuoli non mancano ad Oswego e s'incaricheranno i
nostri <i>partners</i> di trovarceli.
</p>

<p>
Sono appena le sei e si chiude un po' tardi nelle nostre
città.
</p>

<p>
Ora signori ceniamo da buoni amici, allegramente, e non
manchiamo di fare un brindisi a quello che domani mattina
andrà a portare i nostri saluti a Caronte.&nbsp;—
</p>

<p>
Quattro negri avevano cominciato a portare, su dei grandi
ed artistici vassoi d'argento, delle vivande diverse che esalavano
dei profumi da far venire l'acquolina in bocca anche ad
un morto, mentre un quinto disponeva sulla tavola, dinanzi a
ciascun commensale, delle bottiglie polverose che portavano
delle marche celebri.
</p>

<p>
I quattro uomini, tornati improvvisamente gai, diedero subito
<span class="pagenum" id="Page_35">[35]</span>
un formidabile assalto alle diverse portate, scherzando
amabilmente e deridendo i negri. Pareva che avessero già dimenticato
che uno di loro stava ingollando il suo ultimo
pasto.
</p>

<p>
Suonavano le sette alla ricca pendola dorata, collocata all'estremità
del vasto salone, quando <i>mister</i> Torpon si alzò, dicendo:
</p>

<p>
— Vado ad accomodare l'affare col proprietario, mentre la
bottiglia di <i>champagne</i> gela per brindare al morto.
</p>

<p>
— Ed io vado a provvedere le armi, — disse il maestro di
<i>boxe</i> del canadese.
</p>

<p>
— Spicciatevi!... — disse l'americano.
</p>

<p>
Accese un grosso sigaro, essendo la cena ormai terminata,
e si fece condurre nel gabinetto del proprietario, il quale stava
seduto dinanzi ad una monumentale cassa-forte, tutto immerso
nella lettura d'una copia del <i>New-York Herald</i>.
</p>

<p>
— <i>Mister</i>, — gli disse senza preamboli Torpon, — è libero
tutto l'ultimo piano del vostro <i>hôtel?</i>
</p>

<p>
— Disgraziatamente sì, mio <i>gentleman</i>, — rispose l'albergatore,
il quale avendo riconosciuto subito il personaggio che
aveva ordinata quella cena luculliana e costosissima, era diventato
subito molto amabile. — La stagione è cattiva e gli affari
non prosperano al principio dell'inverno e....
</p>

<p>
— Vorreste affittarlo tutto a me per quarantotto ore?
</p>

<p>
— Tutto!... Vi sono trenta stanze ed una sala lassù, mio
<i>gentleman</i>.
</p>

<p>
— Non importa: fissate il prezzo. Io non ho l'abitudine di
lesinare.&nbsp;—
</p>

<p>
L'albergatore si lisciò due o tre volte la sua barba da becco
e guardò con sorpresa il suo compatriotta.
</p>

<p>
— Ma.... ditemi, aspettate molti altri amici forse?
</p>

<p>
— Niente affatto. Non siamo che noi quattro.
</p>

<p>
<span class="pagenum" id="Page_36">[36]</span>
</p>

<p>
— E che cosa vorreste fare di tante stanze?
</p>

<p>
— Avete mai assistito a nessuna seduta di spiritismo?
</p>

<p>
— Io no: lascio in pace le anime dei trapassati. Già non
verrebbero qui nè a mangiare, nè a bere, nè tanto meno a lasciarmi
dei dollari.
</p>

<p>
— Bene, si vede che siete un uomo pratico e mi congratulo
con voi, — disse Torpon, un po' ironicamente. — Dunque
io affitto tutto l'ultimo piano del vostro <i>hôtel</i> per eseguire
una serie di esperimenti, avendo condotto con me un
<i>medium</i> d'una potenza straordinaria, già ammirato perfino dal
nostro presidente.
</p>

<p>
Siccome gli spiriti non vogliono essere disturbati, voi mi darete
la vostra parola d'onore di lasciarci assolutamente tranquilli.
Quanto?
</p>

<p>
— Cinquecento dollari.
</p>

<p>
— Siete ancora onesto.&nbsp;—
</p>

<p>
Levò dal suo portafoglio una manata di biglietti di grosso
taglio, contò la cifra, riaccese il sigaro e raggiunse il canadese
ed il secondo <i>partner</i>, i quali chiacchieravano tranquillamente
sottovoce, facendo di quando in quando girare la bottiglia di
<i>champagne</i> immersa fino al collo in un vaso pieno di ghiaccio.
</p>

<p>
— È fatto, — disse. — Per quarant'otto ore noi saremo
liberi di gettare anche all'aria tutte le trenta stanze.
</p>

<p>
— E di scannarci con tutto il nostro comodo, — aggiunse
il canadese, beffardamente.
</p>

<p>
In quell'istante il <i>partner</i> che era uscito per acquistare le
armi entrò, portando un pacco.
</p>

<p>
— Marca di casa celebre, lame solide e capaci di troncare,
con un colpo solo, la spina dorsale ad un bisonte, — disse.
</p>

<p>
— Sturiamo, — disse il canadese, traendo dal recipiente gelato
<span class="pagenum" id="Page_37">[37]</span>
la bottiglia di <i>champagne</i>. — Chissà che a qualcuno, questo
vino maturato nelle terre che videro nascere i miei avi,
non porti fortuna.&nbsp;—
</p>

<p>
Torpon aveva aggrottata la fronte.
</p>

<p>
— <i>By-good!</i>... — esclamò. — È vino di Francia, e voi
siete un discendente di quel popolo. Che porti sfortuna a
me?
</p>

<p>
— Sareste superstizioso, <i>mister</i> Torpon? — chiese il canadese.
</p>

<p>
— Eh!... Qualche volta non si può far a meno di
esserlo.
</p>

<p>
— Allora dopo lo <i>champagne</i> berremo un bicchierino di <i>wisky</i>,
il liquore americano per eccellenza.
</p>

<p>
— Accettato, signor di Montcalm. Così saremo pari.&nbsp;—
</p>

<p>
La bottiglia fu sturata e le tazze furono riempite.
</p>

<p>
— Ai begli occhi di <i>miss</i> Ellen, prima di tutto, — disse
il <i>yankee</i>.
</p>

<p>
— Alla solidità ed al filo della mia lama, — disse invece il
canadese.
</p>

<p>
— Sareste feroce come un antropofago, signor di Montcalm? — chiese
il <i>yankee</i>.
</p>

<p>
— Può darsi, — rispose asciuttamente il canadese, e vuotò
d'un colpo il bicchiere.
</p>

<p>
Vi erano sulla tavola parecchie bottiglie di liquori. Ne prese
una di <i>wisky</i>, la fece sturare e ne versò a tutti, dicendo:
</p>

<p>
— Bevo al felice viaggio dell'uomo che domani sarà
morto.
</p>

<p>
— Come siete funebre, signor di Montcalm, — disse <i>mister</i>
Torpon, il quale si era sentito correre per le ossa un brivido
gelato.
</p>

<p>
— È un brindisi come un altro.&nbsp;—
</p>

<p>
Si erano alzati. I due rivali sembravano tranquillissimi; i
<span class="pagenum" id="Page_38">[38]</span>
due <i>partners</i> invece, quantunque abituati a vedere degli uomini
fracassarsi reciprocamente i corpi e le teste a gran
colpi di pugno, erano pallidissimi.
</p>

<p>
Ad una chiamata del <i>yankee</i> un servo negro che reggeva
un doppio candelabro d'argento, era accorso.
</p>

<p>
— All'ultimo piano, — disse il canadese.
</p>

<p>
Attraversarono la sala, entrarono nell'ascensore ed in un
momento si trovarono in alto.
</p>

<p>
Il negro accese le lampade elettriche e fece percorrere, ai
quattro uomini, tutte le trenta stanze, introducendoli per ultimo
in una vasta sala, lunga una quindicina di metri e larga
non meno di dieci, il cui pavimento era coperto da un gigantesco
tappeto. Non vi era che un solo mobile: un pianoforte.
</p>

<p>
— Qui? — chiese sottovoce l'americano al canadese.
</p>

<p>
— Sì, — rispose questi.
</p>

<p>
— Puoi andartene, — disse il primo al negro. — Sopratutto
che nessuno ci disturbi anche se succede un po' di fracasso.
</p>

<p>
Gli spiriti qualche volta si divertono a fare un po' di
chiasso.&nbsp;—
</p>

<p>
Il negro sgranò i suoi grandi occhi di porcellana e scappò
via come se avesse il diavolo alle spalle, chiudendo dietro di
sè le porte.
</p>

<p>
— Le armi? — chiese brevemente il canadese quando furono
soli.
</p>

<p>
Il <i>partner</i> che teneva il pacco ruppe le corde e mostrò due
magnifici <i>bowie-knife</i>, lunghi un buon piede e larghi due pollici,
affilati come rasoi ed assai acuminati.
</p>

<p>
La luce proiettata dalle lampade elettriche raggruppate in
mezzo alla sala, riflettendosi sul lucidissimo acciaio, proiettò
negli occhi dei quattro uomini un lampo impressionante, tale
da farli rabbrividire.
</p>

<p>
<span class="pagenum" id="Page_39">[39]</span>
</p>

<p>
— Buone armi, — disse il canadese, affettando una certa
calma. — Queste sono ottime per la caccia dei <i>caribon:</i> un
buon colpo nella spalla e si è sicuri di raggiungere il
cuore.
</p>

<p>
— Ed anche per spaccare la spina dorsale ai nostri giganteschi
bisonti del Far-West, — disse <i>mister</i> Torpon, il quale
non voleva tenersi indietro.
</p>

<p>
Fra i quattro uomini regnò un breve silenzio, poi il signor
di Montcalm, il quale aveva prontamente riacquistato il suo
sangue freddo e tutta la sua audacia, riprese:
</p>

<p>
— <i>Mister</i> Torpon, lascio a voi la scelta dell'arma. Quale
preferite, quantunque mi sembrino perfettamente eguali?
</p>

<p>
— V'ingannate, signor di Montcalm, — disse il <i>yankee</i>, — perchè
sul manico d'uno vedo impresse tre stelle mentre sull'altro
non ve ne sono che due e può essere quella protettrice
che manca.
</p>

<p>
— Ah!... Il superstizioso!...
</p>

<p>
— La sorte, — dissero i due <i>partners</i>.
</p>

<p>
— Sia, — risposero ad una voce i due rivali.
</p>

<p>
Il maestro di <i>boxe</i> dell'americano chiuse nel pugno un <i>cent</i>,
mise le braccia dietro il dorso facendole girare più volte, poi
le tese innanzi ai due rivali dicendo:
</p>

<p>
— Il pugno pieno per le tre stelle, il vuoto per le due. Il
pieno per la porta di destra l'altro per quella di sinistra.&nbsp;—
</p>

<p>
La sorte fu favorevole al <i>yankee</i>, il quale parve assai lieto
d'aver guadagnato una stella di più.
</p>

<p>
— <i>Gentlemen</i>, — disse allora il <i>partner</i>, con voce grave. — Siete
pronti?
</p>

<p>
— Sì, — risposero all'unisono il <i>yankee</i> ed il <i>canadese</i>.
</p>

<p>
— Voi non entrerete in questa sala se non dopo trascorsi
cinque minuti.
</p>

<p>
— Benissimo.
</p>

<p>
<span class="pagenum" id="Page_40">[40]</span>
</p>

<p>
— Che Dio vi guardi. <i>Mister</i> Torpon seguitemi nella stanza
di destra.
</p>

<p>
— E voi, signor di Montcalm, seguitemi in quella di sinistra, — disse
il maestro di <i>boxe</i> di Montcalm.
</p>

<p>
I due rivali, con un moto spontaneo si stesero la destra e
si diedero una vigorosa stretta, poi seguirono i loro <i>partners</i>
senza scambiarsi una parola.
</p>

<p>
Subito le lampade elettriche furono spente e la vasta sala
s'immerse in una oscurità profondissima.
</p>

<div class="chapter">
<p><span class="pagenum" id="Page_41">[41]</span></p>

<h2 id="cap4">CAPITOLO IV.
<span class="smaller">I due colpi di coltello.</span></h2>
</div>

<p>
Gli americani, popolo eccessivamente frettoloso, che non
ama perdere tempo nemmeno nel mangiare, vanno per le spiccie
nel definire le loro questioni d'onore.
</p>

<p>
Le regole della cavalleria sono affatto sconosciute presso di
loro ed i maestri di scherma, così di spada come di sciabola,
hanno fatto sempre magrissima fortuna presso quel popolo il
quale preferisce impiegare qualche minuto che può rubare agli
affari, a qualche lezione di <i>boxe</i>.
</p>

<p>
Il tempo è moneta: ecco la loro divisa. Quindi niente tempo
da perdere nelle sale di scherma.
</p>

<p>
Nondimeno, al pari di tutti gli altri popoli, si battono anche
i <i>yankee</i>, ed i duelli sono tutt'altro che rari anche negli
Stati dell'Unione.
</p>

<p>
Per lo più preferiscono una buona partita di <i>boxe</i>, ma
quando si tratta di cose gravissime si mandano all'altro mondo
senza costole fracassate o denti rotti o teste peste in modo
spaventevole.
</p>

<p>
Allora, per essere più sicuri, ricorrono alle armi da fuoco ed
al <i>bowie-knife</i>, contando più sulla fortuna che sull'abilità personale,
che di rado posseggono.
</p>

<p>
Negli Stati dell'Ovest i duellanti montano a cavallo armati
d'un buon <i>winchester</i> a dodici colpi, si portano nella foresta
più vicina, lanciano i loro destrieri a corsa sfrenata e si fucilano
<span class="pagenum" id="Page_42">[42]</span>
reciprocamente, nè cessano finchè l'uno o l'altro non vuoti
l'arcione morto o moribondo.
</p>

<p>
Negli Stati dell'Est, vanno più per le spiccie. Si prendono
due pistole esattamente eguali, se ne carica una sola, si fa scegliere
ai due avversari in una stanza oscura ed ognuno è obbligato
a puntarsela al cuore od alla tempia e far scattare il
grilletto.
</p>

<p>
Tanto peggio per quel disgraziato che ha avuta la sfortuna
di scegliere quella contenente la palla che lo manderà diritto
a fare la conoscenza con messer Caronte.
</p>

<p>
Più terribile, più emozionante invece è il duello col <i>bowie-knife</i>,
quantunque di esito più incerto.
</p>

<p>
I due rivali entrano per due diverse porte, a piedi nudi, in
una stanza perfettamente oscura, armati del loro terribile coltellaccio,
si cercano brancolando silenziosamente fra le tenebre
e quando s'incontrano si accoltellano all'impazzata.
</p>

<p>
Tanto peggio per quello che ne prende di più o a cui arriva
una puntata al cuore od alla gola, che tronchi la carotide.
</p>

<p class="dots">················</p>

<p>
Come abbiamo detto, il canadese era uscito dalla porta di
sinistra assieme al suo maestro di <i>boxe</i>, entrando in una stanza
che sembrava piuttosto un gabinetto per fumatori e che era
ancora illuminata, poi aveva subito disposto su un tavolino
laccato alla giapponese il suo cronometro d'oro per contare i
cinque minuti.
</p>

<p>
Quantunque potesse trovarsi sull'orlo della tomba, non ignorando
d'aver da fare con un avversario risoluto e coraggioso,
appariva tranquillissimo.
</p>

<p>
Il suo <i>partner</i> gli aveva preso subito il polso della mano destra,
tenendo gli occhi fissi sulle lancette dell'orologio.
</p>

<p>
— Bene, — disse, facendo schioccare la lingua. — Batte
<span class="pagenum" id="Page_43">[43]</span>
regolarmente ed anche il vostro cuore deve funzionare come al
solito.
</p>

<p>
Sono soddisfatto del mio allievo.
</p>

<p>
— Ne dubitavate? — chiese il canadese, sorridendo leggiermente.
</p>

<p>
— Oh no, ma questi duelli americani, impegnati fra una
profonda oscurità, devono produrre una grande impressione
anche sugli animi più risoluti.
</p>

<p>
— Forse, — rispose il canadese, il quale stava togliendosi
le scarpe.
</p>

<p>
— Volete un buon consiglio, signor di Montcalm?
</p>

<p>
— Dite pure.
</p>

<p>
— Appena entrate, appoggiatevi alla parete e lasciate che
l'avversario vi cerchi.
</p>

<p>
— E se <i>mister</i> Torpon facesse altrettanto?
</p>

<p>
— Allora marciate, come meglio potrete, verso il centro
della sala e là aspettate che il vostro avversario si tradisca o
con un respiro, o con uno strofinìo.
</p>

<p>
Non seguite le pareti, ve lo raccomando. Sareste costretto
ad appoggiarvi con una mano, e quel rumore, per quanto lieve,
potrebbe allarmare l'avversario.
</p>

<p>
— Grazie dei vostri consigli.
</p>

<p>
— Avvolgete ora il vostro braccio sinistro colla vostra
giacca e vibrate il colpo dall'alto in basso, essendo voi più alto
di <i>mister</i> Torpon.
</p>

<p>
Se non lo ucciderete sul colpo, gli produrrete una ferita tale
da metterlo subito fuori di combattimento.
</p>

<p>
Mi avete capito?
</p>

<p>
— Sì, maestro, — rispose il canadese.
</p>

<p>
Il <i>partner</i> lanciò un altro sguardo sul cronometro.
</p>

<p>
— Otto ore e trentacinque minuti meno tre secondi. È il
momento d'entrare.
</p>

<p>
<span class="pagenum" id="Page_44">[44]</span>
</p>

<p>
— Sono pronto: spegnete la lampada elettrica ed apritemi
la porta senza far rumore.
</p>

<p>
— Qua una buona stretta di mano, signor di Montcalm, — disse
il maestro, con voce vivamente commossa. — Sangue
freddo e colpo sicuro.&nbsp;—
</p>

<p>
Si strinsero la mano, la porta fu aperta, poi la lampada
spenta, ed il canadese entrò nella tenebrosa sala, in punta dei
piedi, impugnando solidamente il <i>bowie-knife</i> e riparandosi il
petto col braccio sinistro difeso dalla giacca strettamente avvolta.
</p>

<p>
Era già entrato l'americano e si era già messo in agguato?
Ecco due terribili, angosciose domande, che non potevano avere
per il momento nessuna risposta.
</p>

<p>
Il canadese, come l'aveva consigliato il suo maestro, fece tre
o quattro passi seguendo la parete, poi si fermò, avendo trovato
un ostacolo.
</p>

<p>
Doveva essere il pianoforte, l'unico mobile che ingombrava
quella vasta sala che pareva fatta appositamente per i duelli
americani.
</p>

<p>
— Aspettiamolo, — mormorò fra sè il signor di Montcalm.
</p>

<p>
Si appoggiò alla parete senza produrre il menomo rumore,
raccogliendosi su sè stesso come una tigre che si prepara ad
avventarsi sulla preda, e si mise in ascolto, trattenendo il respiro.
</p>

<p>
Dov'era <i>mister</i> Torpon? Chi poteva dirlo? S'avanzava cautamente
attraverso la sala, col coltello alzato, pronto a vibrare
il colpo o stava seguendo le pareti? Quanto avrebbe dato per
saperlo.
</p>

<p>
Invano i suoi occhi cercavano di forare le tenebre, colla speranza
di scoprire, almeno vagamente, l'ombra del suo avversario;
invano concentrava tutti i suoi sensi nell'udito, colla speranza
<span class="pagenum" id="Page_45">[45]</span>
di sorprendere uno strofinìo, un sospiro, un qualche rumore
che lo tradisse.
</p>

<p>
Il suo cuore cominciava a battere forte forte e così pure
battevano, febbrilmente, le sue tempie. L'ansietà del pericolo
che non sapeva da quale parte potesse giungere, lo vinceva,
eppure quel canadese più di cento volte aveva affrontato gli
orsi neri e bruno-giallastri delle immense foreste circondanti i
laghi e le formidabili corna dei <i>caribon</i>, senza tremare.
</p>

<p>
È noto già che le tenebre esercitano un'azione deprimente
anche sugli animi più audaci. Degli uomini che in pieno giorno
montavano all'assalto, sfidando intrepidamente la morte, si
sono mostrati sovente vili durante i combattimenti notturni.
</p>

<p>
Perfino un generale inglese, che nelle guerre dell'India si
era acquistata una fama immensa di uomo coraggioso e sprezzante
d'ogni pericolo, fu sorpreso una notte, durante un attacco,
rannicchiato dietro un albero, più tremante dell'ultimo
dei suoi cipai. Eppure aveva guadagnati i suoi galloni, tutti,
sui campi di battaglia e l'avevano chiamato il leone!... L'ansietà
che divorava il canadese, abbandonato fra quella profonda
tenebrìa, in procinto di sentirsi, da un istante all'altro,
spaccare il cuore senza avere alcuna possibilità di parare il
colpo, era quindi scusabile.
</p>

<p>
Sempre rannicchiato presso il pianoforte, col braccio destro
armato, teso, pronto a tentare una parata disperata, come abbiamo
detto, ascoltava sempre, cercando di sorprendere un qualunque
rumore.
</p>

<p>
Si trovava là da qualche minuto, sempre in attesa d'un
colpo di coltello, quando uno scricchiolìo secco lo fece trasalire.
</p>

<p>
Che cosa poteva essere stato? Si sarebbe detto che qualcuno
aveva fatto scattare a vuoto il cane di una grossa rivoltella.
</p>

<p>
<span class="pagenum" id="Page_46">[46]</span>
</p>

<p>
Il canadese si era raddrizzato, dilatando spaventosamente
le pupille. Cercava, cercava nell'oscurità che si stendeva dinanzi
a lui, implacabile, impenetrabile.
</p>

<p>
— Sarà stato il legname, — mormorò, dopo alcuni istanti
d'angosciosa attesa. — Vi sono delle travi sul soffitto.&nbsp;—
</p>

<p>
Si terse colla sinistra la fronte, copertasi subito d'un freddo
sudore, poi tornò a rannicchiarsi a lato del pianoforte.
</p>

<p>
Nell'abbassarsi però, la punta del coltello urtò sulla tastiera
ed una nota ruppe bruscamente il profondo silenzio che regnava
nella sala.
</p>

<p>
Quel suono, un <i>do</i> profondo, aveva fatto vibrare l'aria tenebrosa,
ripercuotendosi lungamente sotto il soffitto e negli angoli
della sala.
</p>

<p>
Il canadese ebbe un sussulto.
</p>

<p>
— Mi sono tradito, — mormorò.
</p>

<p>
Pronto come un lampo si gettò sul tappeto e scivolò silenziosamente
verso il centro, almeno così credeva, della sala, poi
si raddrizzò.
</p>

<p>
L'americano, avvertito da quel suono non ancora del tutto
spento, doveva ormai essersi diretto verso l'istrumento, per
sorprendere l'avversario e forse inchiodarlo, con una tremenda
coltellata, sulla tastiera.
</p>

<p>
Passò un altro minuto, lungo quanto un secolo. Le ultime
vibrazioni del <i>do</i> si erano a poco a poco affievolite ed un silenzio
di tomba era piombato nuovamente sulla vasta sala.
</p>

<p>
Ad un tratto l'udito piuttosto acuto del canadese, raccolse
un rumore indistinto. Pareva ora che un piede nudo strisciasse
sul soffice tappeto ed ora che invece fosse una mano che strisciasse
lungo una parete.
</p>

<p>
Si era bruscamente voltato, aguzzando invano gli sguardi.
</p>

<p>
Proprio in quel momento nella via sottostante si udirono
delle voci umane miste a scoppi di risa.
</p>

<p>
<span class="pagenum" id="Page_47">[47]</span>
</p>

<p>
Una brigatella di persone allegre passava dinanzi all'albergo
cantando l'<i>yankee-dodle</i>.
</p>

<p>
Quando quelle voci si perdettero in lontananza, lo stropiccìo
che aveva allarmato il signor di Montcalm era cessato. Il
silenzio era nuovamente piombato nella sala.
</p>

<p>
— Me l'hanno fatto perdere, — mormorò il canadese, mordendosi
con rabbia le labbra. — Quegli ubbriaconi potevano
passare di qui un po' più tardi.
</p>

<p>
Dove sarà ora quel dannato <i>yankee?</i> Dove sorprenderlo? Che
si sia fermato e che al pari di me tenti di raccogliere il rumore
dei miei piedi? Ah no, può aspettarmi, perchè non mi
muoverò così presto.
</p>

<p>
Il sole è ben lontano ed in dieci ore possono scannarsi
anche diecimila uomini....&nbsp;—
</p>

<p>
Si era bruscamente interrotto ed aveva fatto un mezzo giro
su sè stesso, tornando a dilatare le pupille, poi si era lentamente
abbassato stendendosi del tutto al suolo ed accostando
un orecchio sul tappeto.
</p>

<p>
Aveva udito un altro fruscìo, ma che pareva provenisse dall'opposta
direzione. L'americano, approfittando di quello schiamazzo,
aveva fatto il giro della sala portandosi dall'altra
parte?
</p>

<p>
Il canadese ascoltava sempre, premendo l'orecchio contro il
tappeto.
</p>

<p>
Il suo udito raccoglieva, di quando in quando, dei crepitii
appena percettibili. Dei piedi premevano, con precauzione, il
pesante tessuto, diventando sempre più distinti.
</p>

<p>
Dunque il <i>yankee</i> si avvicinava, avanzandosi forse anche lui
verso il centro della sala? Probabilmente, attratto da quella
nota mandata dal pianoforte, aveva raggiunto l'istrumento e
non avendo trovato l'avversario, doveva avere seguite le pareti
per poi lasciarle.
</p>

<p>
<span class="pagenum" id="Page_48">[48]</span>
</p>

<p>
Ora doveva cercare verso il centro, brancolando nel buio
ed avanzandosi naturalmente a casaccio.
</p>

<p>
Il canadese lo udiva avvicinarsi sempre più, poichè i crepitii
della stoffa, per quanto leggieri, giungevano più distinti
al suo orecchio.
</p>

<p>
Dove sarebbe passato l'avversario? Dinanzi o di dietro? A
destra od a sinistra? Ecco quello che chiedeva con una certa
angoscia.
</p>

<p>
Non gli sarebbe invece caduto addosso, inciampando in quel
lungo corpo disteso?
</p>

<p>
Il signor di Montcalm riflettè un istante, si compresse colla
mano sinistra il petto come se volesse imporre silenzio ai forti
battiti del cuore, poi lentamente si sollevò e si mise in ginocchio,
girando intorno a sè la destra armata.
</p>

<p>
Sentiva il nemico, ma per quanti sforzi facesse per raccogliere
meglio il rumore di quella marcia silenziosa, non riusciva
a stabilire la direzione che teneva.
</p>

<p>
D'improvviso udì, a brevissima distanza, un lieve sospiro,
ma nello stesso tempo il crepitìo del tappeto cessò.
</p>

<p>
Si era fermato il <i>yankee?</i> Si era accorto anche lui che il suo
avversario gli stava così vicino? Lo aveva forse fiutato?
Anche questo poteva, fra le tante cose, ammettersi.
</p>

<p>
Il canadese non fiatava più. Girava solamente, con lentezza,
il <i>bowie-knife</i> intorno a sè, pauroso di agitare l'aria e di tradirsi.
</p>

<p>
Passarono parecchi secondi, forse invece parecchi minuti.
</p>

<p>
Un'angoscia estrema si era impadronita del canadese, angoscia
che si tramutava in un vero supplizio assolutamente insopportabile.
</p>

<div class="figcenter"><a id="fi048a"></a>
  <img src="images/i048a.jpg" alt="" />
<p class="caption">.... si erano precipitati nella sala, chiamando angosciosamente: — Mister Torpon! Signor di Montcalm! (Cap. IV).</p>
</div>

<p>
Nessun uomo di certo avrebbe potuto mantenersi tranquillo
dinanzi a quel pericolo che non poteva vedere, e che pure gli
<span class="pagenum" id="Page_49">[49]</span>
girava d'intorno, minacciando di sopprimerlo quando forse meno
se l'aspettava.
</p>

<p>
Era meglio slanciarsi, cercarlo, assalirlo coll'impeto della disperazione,
dovesse pure quello scatto riuscire fatale.
</p>

<p>
— Basta, — aveva mormorato fra sè il canadese. — Non
posso più resistere.... la paura mi assale.... agiamo prima che
mi privi di tutta la mia energia....&nbsp;—
</p>

<p>
Balzò in piedi, mandando un grido di belva ed avventando
all'impazzata dei colpi furiosi.
</p>

<p>
Non si nascondeva più, non voleva più precauzioni: voleva
la lotta a qualunque costo.
</p>

<p>
Al suo grido un altro aveva risposto, non meno rabbioso,
non meno feroce e vicinissimo. Anche <i>mister</i> Torpon si trovava
nelle medesime condizioni di spirito e cercava di dare o di ricevere
la morte.
</p>

<p>
Per alcuni istanti i due uomini brancolarono nel buio profondo,
cercandosi ed avventando sempre colpi, senza sapere
dove potessero andare a finire, poi i due corpi, s'incontrarono
furiosamente.
</p>

<p>
Due grida di dolore ruppero bruscamente il silenzio che regnava
nella sala, poi si udirono due tonfi.... Erano caduti!...
Morti entrambi forse?.......
</p>

<p class="dots">················</p>

<p>
I due <i>partners</i> che avevano origliato dietro alle porte, sussultando
al più lieve rumore ed asciugandosi senza posa il sudore
che inondava le loro fronti, udendo quelle due grida e quei
tonfi, avevano accese le lampade elettriche, poi si erano precipitati
nella sala, chiamando angosciosamente:
</p>

<p>
— <i>Mister</i> Torpon!...
</p>

<p>
— Signor di Montcalm!...&nbsp;—
</p>

<p>
Due gemiti e qualche bestemmia avevano risposto.
</p>

<p>
<span class="pagenum" id="Page_50">[50]</span>
</p>

<p>
Quasi nel centro della sala, a tre passi l'uno dall'altro, giacevano
i due rivali, ciascuno con un coltello piantato nel
petto.
</p>

<p>
I <i>partners</i>, in preda ad una emozione facile a comprendersi,
si erano gettati verso i disgraziati e subito un grido di stupore
era sfuggito dalle loro labbra.
</p>

<p>
Caso assolutamente straordinario, quasi incredibile! I due
rivali si erano colpiti nel medesimo punto, sotto la terza costola
di destra e le lame non erano penetrate che per pochi
centimetri, pur rimanendo infisse.
</p>

<p>
Il dolore provato e sopratutto l'emozione, avevano atterrati
quei due giganti e li avevano fatti svenire.
</p>

<p>
— Che cosa dite voi, <i>mister</i> Patterson? — chiese il maestro
di <i>boxe</i> canadese.
</p>

<p>
— Che il destino non vuole che nessuno di questi uomini
sposi miss Perkins, — rispose il <i>boxer</i> americano.
</p>

<p>
— Comincio a crederlo anch'io.
</p>

<p>
— Presto, leviamo i <i>bowie-knife</i> e portiamo i feriti a
letto.
</p>

<p>
Agite con precauzione, senza strappi, <i>mister</i> Hall.
</p>

<p>
— Oh, me ne intendo io di ferite, — rispose il <i>boxer</i> canadese.
</p>

<p>
— Si sono colpiti gravemente?
</p>

<p>
— Non mi sembra. Per atterrare questi uomini ci vogliono
ben altre ferite!
</p>

<p>
— Non perdiamo tempo: a voi il signor di Montcalm, a me
<i>mister</i> Torpon.&nbsp;—
</p>

<p>
I due maestri strapparono i loro fazzoletti per preparare
alla meglio un primo bendaggio, poi s'inginocchiarono presso i
feriti, sbottonando rapidamente le giacche ed i panciotti e strappando
le camicie e le maglie, poi trassero delicatamente le
armi.
</p>

<p>
<span class="pagenum" id="Page_51">[51]</span>
</p>

<p>
Due getti di sangue vivissimo irruppero tosto dai due
tagli, espandendosi sui larghi petti del <i>yankee</i> e del canadese.
</p>

<p>
— Buon segno, — disse <i>mister</i> Hall. — Il polmone non è
stato toccato.
</p>

<p>
— Nemmeno quello del signor Torpon, — aggiunse il <i>boxer</i>
americano, — almeno così spero.
</p>

<p>
— Portiamoli a letto.
</p>

<p>
— Sì, e presto.&nbsp;—
</p>

<p>
Fasciarono come meglio poterono le due ferite, per arrestare
l'emorragia, poi ognuno si prese il suo allievo ed essendo
due veri giganti, li trasportarono con non molta fatica in due
stanze separate, l'una però attigua all'altra.
</p>

<p>
In pochi istanti furono spogliati e coricati su dei buoni
letti.
</p>

<p>
Continuando il sangue a trapelare attraverso la improvvisata
fasciatura, i due maestri stracciarono degli asciugamani
e fecero un nuovo e più stabile bendaggio.
</p>

<p>
— Ed ora, — chiese <i>mister</i> Patterson al <i>boxer</i> canadese. — Dobbiamo
avvertire l'albergatore?
</p>

<p>
— Sarebbe meglio che voi vi recaste a cercare qualche medico,
<i>mister</i> Hall.
</p>

<p>
Le ferite non mi sembrano gravi, tuttavia non commettiamo
delle imprudenze.
</p>

<p>
In quanto all'albergatore lasciatelo in pace.
</p>

<p>
Forse ai nostri allievi non piacerà che metta il suo naso
nei loro affari.
</p>

<p>
Conoscete la città?
</p>

<p>
— A menadito.
</p>

<p>
— Andate subito, mentre io rimango di guardia. Sono appena
le nove ed in qualche luogo potrete pescare qualche medico.
</p>

<p>
<span class="pagenum" id="Page_52">[52]</span>
</p>

<p>
— Vado e torno subito.&nbsp;—
</p>

<p>
Il maestro americano era appena uscito, quando il <i>boxer</i>
canadese udì un profondo sospiro uscire dalle labbra del signor
di Montcalm.
</p>

<p>
— Finalmente!... — esclamò il brav'uomo. — Cominciavo a
diventare inquieto.
</p>

<p>
Speriamo che anche <i>mister</i> Torpon torni presto in sè.&nbsp;—
</p>

<div class="chapter">
<p><span class="pagenum" id="Page_53">[53]</span></p>

<h2 id="cap5">CAPITOLO V.
<span class="smaller">Una sfida grandiosa.</span></h2>
</div>

<p>
Il canadese, forse più robusto dell'americano, o forse ferito
meno profondamente, dopo quel sospiro, aveva alzate le braccia,
quindi, a poco a poco, aveva aperti gli occhi fissandoli sul
suo maestro di <i>boxe</i>, con un misto di stupore e di ansietà.
</p>

<p>
Il pallore, che poco prima copriva il suo viso, svaniva rapidamente
e le sue gote si imporporavano lievemente.
</p>

<p>
— Non muovetevi, signor di Montcalm, — gli disse Hill. — Finchè
non giunge il medico voi dovete rimanere assolutamente
immobile, poichè quantunque io me ne intenda un po'
di ferite, non ho studiato come quei signori che escono dall'università.
</p>

<p>
— Ma che cosa è successo, <i>mister</i> Hill? — chiese il ferito,
con voce abbastanza robusta.
</p>

<p>
— Per centomila caimani!... — esclamò il <i>boxer</i>, un po'
spaventato. — Non vi ricordate più dunque del duello all'americana
che avete sostenuto con <i>mister</i> Torpon? Avete perduta
la memoria, mio caro allievo?&nbsp;—
</p>

<p>
Il canadese sgranò gli occhi, poi si battè la fronte, mossa
che gli fece fare una smorfia, strappatagli dal dolore, poi
chiese con voce alterata:
</p>

<p>
— L'ho ucciso?&nbsp;—
</p>

<p>
Il maestro di <i>boxe</i> indugiò un momento prima di rispondere.
</p>

<p>
<span class="pagenum" id="Page_54">[54]</span>
</p>

<p>
— Signor di Montcalm, — disse poi, — bisogna proprio
credere che esista un destino.
</p>

<p>
— Perchè dite questo, <i>mister</i> Hill?
</p>

<p>
— Perchè non può essere stato che il destino, quel destino
che vi perseguita con un accanimento incomprensibile in tutte
le vostre lotte, a guidare le vostre mani ed i vostri coltelli in
modo da ferirvi reciprocamente nello stesso punto e probabilmente
nelle medesime condizioni di gravità.
</p>

<p>
— Che cosa dite?
</p>

<p>
— Che vi siete accoltellati reciprocamente, senza uccidervi.
</p>

<p>
— Infame destino!...
</p>

<p>
— Non infuriatevi, signor di Montcalm, — disse il <i>boxer</i>. — Non
dimenticate che siete ferito e che non so dove la punta
del coltello del vostro rivale sia giunta.
</p>

<p>
— Sono ancora vivo.
</p>

<p>
— Lo vedo, corpo di centomila bombe!... Diavolo!... Ci vorrebbe
altro che i miei allievi morissero così presto!
</p>

<p>
— Dov'è Torpon? — chiese il canadese, coi denti stretti.
</p>

<p>
— Nella stanza vicina e non è ancora tornato in sè.&nbsp;—
</p>

<p>
Il signor di Montcalm si passò per la seconda volta una
mano sulla fronte, senza fare smorfie questa volta, poi disse
con voce un po' rauca:
</p>

<p>
— Avesse almeno ucciso me!...
</p>

<p>
— Ah no, signor mio!... C'è sempre tempo a morire.
</p>

<p>
— Eppure bisogna finirla e romperla con questo perverso
destino che ci perseguita con tanto accanimento.
</p>

<p>
— Udiamo, signor di Montcalm.... ma ditemi prima se soffrite
a parlare.
</p>

<p>
— Niente affatto. Mi pare di non essere nemmeno ferito, se
non mi agito.
</p>

<p>
— Possedete una fibra meravigliosa.
</p>

<p>
— Dite dunque <i>mister</i> Hall.
</p>

<p>
<span class="pagenum" id="Page_55">[55]</span>
</p>

<p>
— L'amate proprio alla follìa quella indiavolata americana?&nbsp;—
</p>

<p>
Il canadese lo guardò per qualche istante, poi disse:
</p>

<p>
— Non so.
</p>

<p>
— Non ci sarebbe, invece d'una vera passione, un po' di
puntiglio?
</p>

<p>
— Può darsi.
</p>

<p>
— Io, se fossi nei vostri panni, me ne andrei a fare un
viaggio nel nostro vecchio paese, nella nostra mai dimenticata
Francia e abbandonerei gli occhi azzurri ed i capelli biondi a
quell'ippopotamo di <i>yankee</i>.
</p>

<p>
A Parigi troverei facilmente altre donne che mi consolerebbero
e che me la farebbero dimenticare ben presto.
</p>

<p>
— È troppo tardi, — rispose il signor di Montcalm. — Tutti
gli <i>sportmen</i> degli Stati dell'Unione e del Canadà tengono
gli occhi fissi su di noi, e se io abbandonassi la partita,
proprio ora, non ci farei una bella figura, mio caro maestro.
Si potrebbe dire che io mi sono ritirato per tema di prendermi
un'altra coltellata o di ritentare qualche altra prova.
</p>

<p>
No, mai!...
</p>

<p>
— Eppure quell'americana, come moglie, mi farebbe paura.
Quella non è una donna, è una diavolessa.&nbsp;—
</p>

<p>
Il signor di Montcalm stava per dare qualche risposta,
quando si udirono delle porte ad aprirsi e poi si vide entrare
<i>mister</i> Patterson seguìto da un omiciattolo rotondo come una
palla, con due gigantesche basette che gli scendevano fino alle
spalle e gli occhi nascosti da un paio d'occhiali montati
in oro.
</p>

<p>
— Ecco il dottore, — disse il maestro americano. — Come
va <i>mister</i> Torpon?
</p>

<p>
— Non è ancora tornato in sè, — rispose Hill.
</p>

<p>
— Occupatevi prima del vostro allievo, — disse il signor di
<span class="pagenum" id="Page_56">[56]</span>
Montcalm. — Come vedete, non sto troppo male e posso attendere
il turno.
</p>

<p>
— E me ne congratulo con voi, signore, — disse Patterson. — Che
fibre!... Dottore, passiamo nell'altra stanza.&nbsp;—
</p>

<p>
L'omiciattolo gettò su una sedia il lucente cilindro ed il
soprabito, lanciò sul canadese un rapido sguardo facendo un
gesto incomprensibile, e seguì il maestro americano.
</p>

<p>
— Forse credeva di trovare dei moribondi, — disse <i>mister</i>
Hill, ridendo, — mentre ne trova uno che sta chiacchierando
tranquillamente.
</p>

<p>
Non abusate però delle vostre forze e della vostra straordinaria
energia, signor di Montcalm. La febbre sopraggiungerà e
quella brutta bestia talvolta giuoca dei pessimi tiri.
</p>

<p>
Cacciatevi sotto e aspettiamo quella boccia di carne vivente.&nbsp;—
</p>

<p>
La visita a <i>mister</i> Torpon durò una mezz'ora.
</p>

<p>
— Tutto bene, — disse Patterson, entrando nella stanza del
canadese, seguìto dal dottore. — È stato un buon colpo di coltello
che per un caso miracoloso non ha prodotto conseguenze
troppo gravi.
</p>

<p>
Fra una settimana <i>mister</i> Torpon sarà in piedi.
</p>

<p>
— Il destino non ci voleva morti, — rispose il signor di
Montcalm. — Speriamo che un giorno finisca di stancarsi.&nbsp;—
</p>

<p>
Il medico visitò la sua ferita, e non potè far a meno di
manifestare il suo stupore nel constatare che era stata prodotta
nel medesimo punto dell'altra e con eguale poca gravità.
</p>

<p>
— È strano, — mormorava, mentre, dopo d'aver dato alcuni
punti e di averla disinfettata, la fasciava. — È strano.
Due colpi di coltello identici. Ciò succede di rado. Bah!... Fra
otto giorni anche voi, signore, sarete perfettamente guarito.
</p>

<p class="dots">················</p>

<p>
<span class="pagenum" id="Page_57">[57]</span>
</p>

<p>
L'omiciattolo non si era ingannato nelle sue previsioni,
poichè otto giorni dopo <i>mister</i> Torpon ed il signor di Montcalm
si trovavano seduti, insieme ai due maestri di <i>boxe</i>, i quali non
li avevano lasciati, dinanzi alla stessa tavola che aveva servito
loro pel terribile brindisi augurante la morte o all'uno od all'altro.
</p>

<p>
La loro guarigione era stata rapidissima, mercè le cure assidue
del bravo dottore e sopratutto mercè la loro robusta
fibra.
</p>

<p>
Le ferite si erano perfettamente cicatrizzate quasi nello
stesso tempo ed i due valentuomini pareva, almeno apparentemente,
che non si fossero serbati alcun rancore per quei due
colpi di coltello che ancora una volta li avevano pareggiati
nelle loro sfide.
</p>

<p>
Una splendida colazione era stata ordinata questa volta dal
canadese e tutti vi si erano attaccati con grande appetito,
inaffiandola coi migliori vini di Francia e anche d'Italia.
</p>

<p>
Già avevano sorbito il caffè, quando il canadese, dopo di
aver acceso un <i>londres</i> e di essersi rovesciato sulla sedia,
disse:
</p>

<p>
— <i>Mister</i> Torpon, che cosa pensate ora di fare? Di continuare
la nostra lotta o di rinunciare alla mano di miss Perkins?
</p>

<p>
Mi pare che le abbiamo provate tutte e sempre senza
vantaggio nè per voi, nè per me.&nbsp;—
</p>

<p>
L'americano che stava assaporando il fumo profumato d'un
grosso <i>cuba</i>, guardò il canadese con vivo stupore.
</p>

<p>
— Che cosa dite mai, signor di Montcalm!... — esclamò. — Io
rinunciare agli occhi azzurri ed ai capelli biondi di quella
deliziosa <i>miss?</i> Da quando in qua un <i>yankee</i> rinuncia alla
lotta? Anche se caduto si rialza subito, se il diavolo non
l'ha portato via, e più deciso che mai.
</p>

<p>
<span class="pagenum" id="Page_58">[58]</span>
</p>

<p>
Ah!... Su questo terreno, mio caro signore, non c'intenderemo
mai.
</p>

<p>
Se voi volete rinunciare, siete padronissimo di farlo, ma io
rimarrò fermo ed incrollabile come la statua della Libertà che
illumina la baia di New-York.
</p>

<p>
Mi avete capito?
</p>

<p>
— Perfettamente, <i>mister</i> Torpon, — rispose il canadese.
</p>

<p>
— Sareste voi deciso allora a ritirarvi?
</p>

<p>
— Io? Oh!... Rimarrò fermo come la enorme calotta di
ghiaccio che si addensa intorno al polo nord.
</p>

<p>
— Allora noi continueremo a disputarci miss Perkins.
</p>

<p>
— Certo.
</p>

<p>
— Suggeritemi ora in quale modo. Come avete veduto, anche
i coltelli si rifiutano di dare ad uno di noi una tale supremazia
sull'altro da soddisfare la <i>miss</i>.
</p>

<p>
— Tentiamo una cosa, <i>mister</i>.
</p>

<p>
— Dite.
</p>

<p>
— Voi avete fatto venire la vostra automobile?
</p>

<p>
— Sì, perchè desidero tornarmene a Buffalo.
</p>

<p>
— Andiamo invece ad Albany a trovare <i>miss</i> Perkins e
chiediamo a lei un consiglio.
</p>

<p>
— Volevo proporvelo anch'io.
</p>

<p>
— Speriamo che ci dica quale sfida possiamo ormai tentare.
Certe volte dai cervelli delle donne escono delle buone
idee.
</p>

<p>
— Specialmente dalle donne sportiste, — disse Hall, ironicamente.
</p>

<p>
— Ne sanno trovare più delle altre, — rispose Torpon, seriamente. — Signori,
non perdiamo altro tempo.
</p>

<p>
Il mio pilota è stato già avvertito di tenersi pronto.&nbsp;—
</p>

<p>
Saldarono il conto, un po' salato, poichè durante quegli
otto giorni avevano tenuto sempre a loro disposizione l'appartamento
<span class="pagenum" id="Page_59">[59]</span>
dell'ultimo piano, diedero ai servi negri una generosa
mancia ed uscirono.
</p>

<p>
Dinanzi all'<i>hôtel</i> russava una bellissima automobile tutto dipinta
in grigio, della forza di sessanta cavalli, guidata da un
giovane meccanico asciutto come un'aringa e dagli occhi nerissimi
e vivaci.
</p>

<p>
I quattro uomini si accomodarono sui soffici cuscini e la
macchina prese lo slancio, filando a grande velocità attraverso
le vie di Oswego.
</p>

<p>
Cinque minuti dopo marciava già attraverso la campagna
coperta di uno strato piuttosto alto di neve, dirigendosi verso
il sud-est.
</p>

<p>
Quantunque le strade americane siano generalmente pessime
e si prestino ben poco alle lunghe e fulminee volate delle automobili,
specialmente quando cominciano i primi geli, cinque ore
più tardi l'automobile di <i>mister</i> Torpon entrava nella bella e
popolosa Albany, una delle più graziose dell'America del nord,
e si arrestava dinanzi ad un villino d'architettura prettamente
italiana, semi-circondato da uno spazioso giardino nel cui centro
s'apriva una vasta cinta.
</p>

<p>
Erano appena suonate le due, quindi <i>miss</i> Perkins doveva
trovarsi ancora in casa.
</p>

<p>
Avevano appena condotta l'automobile in un piccolo e
grazioso <i>garage</i> che s'alzava a fianco della pista, entro
cui sonnecchiavano parecchie macchine, motociclette, velocipedi,
scialuppe-automobili ecc., quando la bella <i>miss</i> si
presentò, tutta vestita in seta azzurra con pizzi bianchi, un
cappellino piumato sui biondi e splendidi capelli ed un frustino
in mano.
</p>

<p>
— Ah!... Miei <i>gentlemen!</i>... — esclamò, tutta ilare. — Sono
ben felice di rivedervi perfettamente ristabiliti.
</p>

<p>
Voi volete commettere delle sciocchezze. Passi una partita
<span class="pagenum" id="Page_60">[60]</span>
di <i>boxe</i>, ma un duello a colpi di <i>bowie-knife</i> non si dovrebbe
perdonare.
</p>

<p>
Mio Dio!... Siete diventati dei <i>cow-boys</i> del Far-West?
</p>

<p>
— Come!... Voi avete saputo, <i>miss</i>.... — balbettò <i>mister</i>
Torpon, che la divorava cogli occhi.
</p>

<p>
— E come non saperlo? I <i>reporters</i> americani cacciano il
naso dappertutto e s'interessano specialmente delle persone
che fanno molto chiasso.
</p>

<p>
Voi minacciate di diventare più popolari ancora del
signor Roosevelt!... <i>Mister</i> Torpon!... Il signor di Montcalm!...
Ecco due nomi che corrono ormai su tutte le bocche
e che si odono ripetersi perfino nei deserti dell'Arizona e del
Colorado.
</p>

<p>
— Ah!... — fece semplicemente il canadese, facendo un
lieve inchino.
</p>

<p>
— Se continuate così, — riprese l'indiavolata ragazza, — finirete
per farvi portare alla presidenza nella prossima lotta
elettorale.
</p>

<p>
— Io sono canadese, <i>miss</i>, quindi non potrei mai aspirare
ad un tanto onore, — disse il signor di Montcalm, con una sottile
punta d'ironia.
</p>

<p>
— Naturalizzatevi americano. È un buon consiglio che vi
do, mio <i>gentleman</i>.
</p>

<p>
— Ne chiederei un altro da voi, <i>miss</i>.
</p>

<p>
— A me!...
</p>

<p>
— A voi, poichè si tratta proprio di voi.
</p>

<p>
— Per la vostra eterna questione?
</p>

<p>
— Messa in campo da voi, <i>miss</i>.
</p>

<p>
— È vero, — rispose la giovane.
</p>

<p>
Riflettè un momento, poi raccogliendo graziosamente la sua
lunga gonna da amazzone, disse:
</p>

<p>
<span class="pagenum" id="Page_61">[61]</span>
</p>

<p>
— Seguitemi nel mio chiosco favorito, signori. Prenderemo
un <i>thè</i> insieme.&nbsp;—
</p>

<p>
Uscì dal <i>garage</i> svelta e leggiera come un uccello e dopo
d'aver attraversato parecchie aiuole ormai spoglie di fiori e di
foglie, introdusse i due rivali ed i loro <i>partners</i> in un elegantissimo
chiosco di stile chinese, tutto in pietra bianca, con vetrate
colorate a disegni rappresentanti draghi mostruosi vomitanti
fuoco, e lune sorridenti in mezzo ad un cielo d'una tinta
indefinibile ed ammobiliato graziosamente.
</p>

<p>
Una stufa a gaz ardeva in un angolo, spandendo un
dolce tiepore che faceva crepitare i numerosi giornali gettati,
semi-spiegazzati, su un tavolino laccato, di manifattura celestiale.
</p>

<p>
Toccò un bottone elettrico, per dare qualche ordine, poi invitò
i quattro uomini a sedersi su delle poltroncine di velluto
azzurro, dicendo:
</p>

<p>
— Signor di Montcalm, potete spiegarvi meglio. Quale consiglio
desiderate da me?
</p>

<p>
— <i>Miss</i>, — disse il canadese, con voce grave, — siete sempre
risoluta a concedere la vostra mano al più forte di
noi due?
</p>

<p>
— Un'americana non ha che una parola, ve l'ho già detto, — rispose
la giovane. — Non so se le canadesi siano così.
</p>

<p>
— Uditemi, <i>miss</i>: noi abbiamo tentato tutte le prove e
come avrete constatato, nè io, nè <i>mister</i> Torpon siamo riusciti
a riportare una vittoria decisiva. Noi veniamo quindi a chiedere
a voi che cosa d'altro possiamo provare, giacchè siete sempre
risoluta ad accordare la vostra mano solamente al vincitore
di questa singolare tenzone.
</p>

<p>
— Ma credete, signor di Montcalm, di aver esaurite tutte
le sfide?
</p>

<p>
— Mi pare che non ci rimanga più nulla da tentare.
</p>

<p>
<span class="pagenum" id="Page_62">[62]</span>
</p>

<p>
— V'ingannate. Avete letto l'edizione di ieri del <i>New-York
Times?</i>
</p>

<p>
— Non ne ho avuto il tempo. M'interesso poco dei giornali
americani.
</p>

<p>
— Allora voi non avete udito ancora parlare della grande
corsa intorno al mondo in automobile, organizzata dal <i>New-York
Times</i> in unione al <i>Matin</i> di Parigi, quello che ha indetta
la famosa corsa Pekino-Parigi guadagnata da uno <i>sportmen</i> italiano,
il principe Borghese.
</p>

<p>
— Una corsa intorno al mondo!... — esclamarono ad una
voce i quattro uomini.
</p>

<p>
— Sì, signori miei, un <i>raid</i> gigantesco al quale, si sa fin
d'ora, prenderanno parte automobili italiani, francesi, americani
e tedeschi. Si fanno già i nomi degli eroi che prenderanno
parte alla gara.
</p>

<p>
Si tratta d'una corsa di trentaseimila chilometri, trentamila
dei quali verranno coperti dalle vetture.
</p>

<p>
— Bisogna essere pazzi per tentare una simile prova! — esclamò
<i>mister</i> Torpon.
</p>

<p>
— E perchè, mio <i>gentlemen?</i> Io ammiro già quegli uomini
che si slanciano attraverso il mondo sulla sbuffante macchina,
sfidando chissà quali pericoli!... Ah!... Se io fossi un uomo invece
di essere una donna, mi farei subito iscrivere.
</p>

<p>
— <i>Miss</i>, — disse il canadese, mentre due servi negri entravano
portando un superbo servizio di <i>thè</i>, con chicchere color
del cielo dopo la pioggia e adorne di stravaganti caratteri
cinesi; — che cosa vorreste dire con ciò?
</p>

<p>
— Che se io fossi al vostro posto, tenterei anch'io un <i>raid</i>
da far stupire e commuovere il mondo intero, — rispose <i>miss</i>
Ellen, cogli occhi scintillanti d'entusiasmo.
</p>

<p>
— Vorreste che ci iscrivessimo anche noi a quella grande
corsa? — chiese il canadese.
</p>

<p>
<span class="pagenum" id="Page_63">[63]</span>
</p>

<p>
— Oh!... Io tenterei qualche cosa di meglio.
</p>

<p>
Ormai quel <i>raid</i> è sfruttato, quantunque abbia ancora da
cominciare.
</p>

<p>
— Che cosa fareste voi allora?
</p>

<p>
— Io!... Tenterei la conquista del Polo nord coll'automobile,
per esempio!...
</p>

<p>
— Superba idea!... — esclamò <i>mister</i> Torpon, che da buon
americano non vedeva alcuna difficoltà anche nelle più pazzesche
imprese.
</p>

<p>
— Un po' troppo pericolosa forse, — disse invece il canadese.
</p>

<p>
— E perchè pericolosa, signor di Montcalm? Se i concorrenti
della corsa organizzata dal <i>New-York Times</i> e dal <i>Matin</i>
si propongono di attraversare la gelida Alaska, che come voi
saprete non è altro che un immenso deserto di neve per non
chiamarla addirittura un mostruoso ghiacciaio, per poi passare lo
stretto di Behring gelato e quindi lanciarsi attraverso la non
meno fredda Siberia, vuol dire che un'automobile può sfidare
le nevi ed i ghiacci.
</p>

<p>
Vi pare, signor Torpon?
</p>

<p>
— Io dico ciò possibilissimo, — rispose l'americano, senza
esitare.
</p>

<p>
— Aggiungerò anzi che si dice che se il <i>raid</i> intorno al mondo
riuscirà, come si spera, l'anno venturo i due giornali lancieranno
una sfida polare attraverso l'Artico.
</p>

<p>
Sfruttate prima voi quel grandioso progetto e vi coprirete
senza dubbio di gloria.
</p>

<p>
— Se non morremo, — disse il canadese, con un sorriso
sardonico.
</p>

<p>
— Il destino che finora vi ha perseguitati, vi proteggerà, — disse
la giovane americana, sempre più entusiasmandosi. — Volete
la mia mano? Ebbene, marciate verso il Polo.
</p>

<p>
<span class="pagenum" id="Page_64">[64]</span>
</p>

<p>
L'avrà, ve lo giuro, chi si sarà spinto più innanzi.
</p>

<p>
Se credete, disputatevela.&nbsp;—
</p>

<p>
Nel chiosco regnò un silenzio piuttosto lungo. I due rivali
si interrogavano collo sguardo, mentre la <i>miss</i> versava il <i>thè</i>.
</p>

<p>
— Che cosa dite dunque voi, signor di Montcalm? — chiese
finalmente Torpon.
</p>

<p>
— Che se voi tenterete di raggiungere il Polo, io vi contrasterò,
con tutte le mie forze, la mano di <i>miss</i> Perkins, — rispose
il canadese con voce grave. — Accada quello che si
vuole, io tenterò quest'ultima lotta. Tanto peggio per me se
i ghiacci inghiottiranno me e la mia automobile, o se gli orsi
bianchi faranno colazione colle mie carni.
</p>

<p>
— Così dovevano parlare i grandi eroi dell'antichità!... — esclamò
<i>miss</i> Ellen. — Qua la vostra mano, miei valorosi, e
poi lanciatevi alla conquista di quel cardine del mondo che è
stato il sogno di tanti audaci navigatori ed anche di tanti
<i>sportmen</i>.
</p>

<p>
Afferrate il volante e.... <i>go ahead!</i>...
</p>

<p>
— Ecco una donna meravigliosa!... — esclamò <i>mister</i> Torpon. — Nelle
vostre vene avete il vero sangue americano,
<i>miss</i>.
</p>

<p>
— Per mandarvi a tentare la pelle e farsi una clamorosa
<i>réclame</i>, — borbottò fra sè il maestro di <i>boxe</i>
canadese, aggrottando la fronte. — Preferisco le canadesi
e quelle del nostro vecchio paese. Almeno sono più equilibrate.
</p>

<p>
— E così, signori, siete ben decisi? — disse la giovane,
dopo che tutti ebbero vuotate le tazze.
</p>

<p>
— Per mio conto sì, — rispose il <i>yankee</i>. — Questa corsa
verso il polo mi ha subito conquistato. O raggiungerò il punto
ove s'incrociano tutti i meridiani del globo o morrò nell'impresa,
col vostro nome sulle labbra, <i>miss</i>.
</p>

<div class="figcenter"><a id="fi064a"></a>
  <img src="images/i064a.jpg" alt="" />
<p class="caption">.... lanciatevi alla conquista di quel cardine del mondo che è stato il sogno di tanti audaci.... (Cap. V).</p>
</div>

<p>
<span class="pagenum" id="Page_65">[65]</span>
</p>

<p>
— E voi, signor di Montcalm?
</p>

<p>
— Vi ho detto già <i>miss</i>, che partirò ed al più presto
possibile per disputare al signor Torpon la palma della
vittoria.
</p>

<p>
— Ah, la vedremo, mio <i>gentleman!</i>... — gridò il <i>yankee</i>. — Io
spero di piantare lassù, fra il regno degli orsi bianchi, la
bandiera degli Stati dell'Unione, prima di voi.
</p>

<p>
— Non siete ancora giunto al Polo, <i>mister</i>.
</p>

<p>
— Ci andrò, ve l'assicuro.
</p>

<p>
— Non contate su nessun aiuto da parte mia. Ci considereremo
come nemici implacabili.
</p>

<p>
— Se io v'incontrassi, poichè io non partirò in vostra compagnia,
e dovessi trovarvi morente di fame, non pensate che io
vi dia una sola crosta dei miei biscotti.
</p>

<p>
— Meglio così, <i>mister</i>. Almeno ora so che non dovrò calcolare
che sulle mie sole forze, — ribattè il canadese.
</p>

<p>
— Nemmeno se vi vedessi fra le fauci d'un orso bianco,
consumerò una cartuccia per voi. Ricordatevelo, signor di Montcalm.
</p>

<p>
— Va bene.&nbsp;—
</p>

<p>
Il canadese s'inchinò dinanzi alla giovane americana, la
quale aveva assistito, impassibile, a quel battibecco, quasi
come la cosa non le riguardasse, dicendole:
</p>

<p>
— <i>Miss</i>, ritorno a Montreal per prepararmi al grande viaggio,
poichè conto di partire prestissimo per approfittare dei
grandi freddi. Se cadrò durante l'impresa, qualche volta pensate
a me.&nbsp;—
</p>

<p>
Ciò detto uscì bruscamente dal chiosco, seguìto dal suo
partner, il quale masticava delle bestemmie.
</p>

<p class="dots">················</p>

<p>
Due giorni dopo su tutti i giornali di Montreal e di Quebec
<span class="pagenum" id="Page_66">[66]</span>
si leggeva, a grossi caratteri, nelle quarte pagine, il seguente
annuncio:
</p>

<p>
«Si cercano due uomini per accompagnare un signore che
intende recarsi al Polo in automobile. Uno dovrà essere uno
<i>chaffeur</i> già provato in lunghi viaggi».
</p>

<p>
Rivolgersi al signor Gastone di Montcalm,
</p>

<p class="indr">
Gordon Street, 27<br />
Montreal.
</p>

<div class="chapter">
<p><span class="pagenum" id="Page_67">[67]</span></p>

<h2 id="cap6">CAPITOLO VI.
<span class="smaller">L'equipaggio dell'automobile.</span></h2>
</div>

<p>
Tre giorni dopo l'annuncio pubblicato sui giornali — annuncio
che aveva prodotta una immensa curiosità fra tutti gli
abitanti delle principali città canadesi — un giovanotto di ventidue
o ventitrè anni, biondo, roseo, con due baffetti appena
nascenti, ben piantato, e che indossava un costume da ciclista
che lasciava vedere la salda muscolatura di un buon paio di
gambe, quantunque fossero piuttosto lunghe, si presentava alla
porta della palazzina di Gastone di Montcalm, chiedendo di parlare
al proprietario.
</p>

<p>
Quel giovanotto era lo stesso che aveva assistito alla partita
di <i>boxe</i> nella pista di Kingston e che per avere delle informazioni
sui due rivali, si era permesso il lusso di cambiare
la sua ultima sterlina per offrire al cicerone americano un <i>coktail</i>.
</p>

<p>
Il portinaio, un vecchio canadese di forme erculee, un discendente
certamente del vecchio paese, come chiamano laggiù
la Francia sempre rimpianta, malgrado la sconfinata libertà ed
i grandi privilegi accordati a quei coloni dall'Inghilterra, dopo
averlo attentamente squadrato, lo introdusse in un piccolo studio,
semplicemente ammobiliato, dove il signor di Montcalm
stava in quel momento esaminando con grande attenzione parecchi
disegni.
</p>

<p>
— Chi siete e che cosa volete? — gli chiese senza preamboli
<span class="pagenum" id="Page_68">[68]</span>
il canadese, dopo d'aver risposto al saluto toccandosi lievemente
la visiera del berretto da automobilista. — Spicciatevi,
perchè veramente ho fretta.
</p>

<p>
— Ho letto l'annuncio da voi fatto pubblicare sui giornali
della città, — rispose il giovanotto.
</p>

<p>
— Ah!... Benissimo, — disse il signor di Montcalm, facendogli
cenno di sedere ed osservandolo con vivo interesse. — Voi
vorreste venire con me al Polo nord.
</p>

<p>
Siete inglese, se non m'inganno.
</p>

<p>
— Sì, <i>gentleman</i>.
</p>

<p>
— Qual'è il vostro mestiere?
</p>

<p>
— Non ne ho alcuno, signore, — rispose candidamente il
giovanotto, — poichè ho lasciato l'Università di Cambridge
solamente tre mesi or sono e senza avere ottenuto nessuna
laurea per colpa dello <i>sport</i>.
</p>

<p>
— Dello <i>sport</i>? Spiegatevi meglio signor....
</p>

<p>
— Walter Graham.
</p>

<p>
— Siete ben piantato, giovanotto mio, e confesso che mi
interessate. Dunque avete detto che lo <i>sport</i>....
</p>

<p>
— Mi ha rovinato, signor di Montcalm. Che cosa volete? Si
studia ora poco nelle Università di Cambridge e di Oxford, e
tutto per colpa dello <i>sport</i>, il quale minaccia seriamente di soppiantare
i libri e di mandare all'aria il pane della scienza.
</p>

<p>
— Che cosa s'insegnano di più in quelle due celebri Università,
dunque?
</p>

<p>
— A coprire il più presto possibile la corsa delle cento
<i>yarde</i>, del mezzo miglio, del miglio e delle tre miglia; che io
ho battute, unico fra tutti, in 54 minuti e 53 secondi al <i>Queen's</i>
Club, nella classica pista di Baron's Court, che si trova
all'ovest di Londra, alla presenza di cinquantamila persone fra
<i>ladies</i> e <i>gentlemen</i>, strappando la vittoria al campione di Oxford.
Assistevano perfino il principino Alberto di Galles, il vescovo,
<span class="pagenum" id="Page_69">[69]</span>
e perfino S. A. Jam Sahib di Nawanagar, il più popolare ed
il più noto dei principi indiani spodestati.
</p>

<p>
— Ah!... — fece il signor di Montcalm, ridendo. — E poi
si insegna altro di meglio in quelle Università?
</p>

<p>
— La corsa agli ostacoli, il salto in altezza, il lancio del
peso.... Diamine!... Bisogna ben dimostrare che i matricolini di
Cambridge valgono quanto e forse meglio di quelli di Oxford.
</p>

<p>
— Chi ha vinto dunque quest'anno? Oxford o Cambridge?
</p>

<p>
— Cambridge, signor di Montcalm, poichè c'ero io, proclamato
primo campione in tutti gli esercizî.
</p>

<p>
— Ed ultimo come studio.
</p>

<p>
— Ohimè, purtroppo. Lo <i>sport</i> ha ammazzato i miei
libri.&nbsp;—
</p>

<p>
Il canadese non potè frenare uno scoppio di risa.
</p>

<p>
— Consolatevi, <i>mister</i> Walter Graham, perchè se voi vi foste
invece presentato a me con una laurea d'ingegnere, d'avvocato
o di dottore, vi avrei subito risposto che per quelle persone
non c'era posto al Polo.
</p>

<p>
— Ah!... Signore!... — esclamò l'inglese, col viso raggiante.
</p>

<p>
— Adagio, mio caro giovanotto, — disse il canadese, il
quale non si stancava d'ammirare la solida muscolatura dello
studente bocciato, — ditemi innanzi tutto che cosa siete venuto
a cercare in America.
</p>

<p>
— La fortuna, signor di Montcalm. Avevo intenzione di
arruolarmi fra i cacciatori della Compagnia della baia di Hudson.
</p>

<p>
— Ma quella compagnia recluta solo dei tiratori.
</p>

<p>
— Io spengo una candela a duecento passi, con un colpo
di <i>mauser</i>.
</p>

<p>
— Scherzate?
</p>

<p>
— No, signor di Montcalm. Non temo nessun tiratore, io.
Quando vorrete ve ne darò una prova.
</p>

<p>
<span class="pagenum" id="Page_70">[70]</span>
</p>

<p>
— Avete fatto colazione?&nbsp;—
</p>

<p>
Il giovane inglese arrossì fino al bianco degli occhi, poi
dopo una breve esitazione, disse:
</p>

<p>
— No, signor di Montcalm, poichè il mio albergatore, dopo
che ho spesa la mia ultima sterlina, non mi vuol più fare credito.
</p>

<p>
È già molto se mi lascia ancora dormire sotto il suo tetto.
D'altronde la povertà non è un delitto.
</p>

<p>
— La vostra franchezza mi piace, signor Graham, — disse
il canadese, ridendo. — Vi darò più tardi tanto da saldare
esuberantemente i vostri piccoli debiti, poichè fin d'ora vi considero
come mio compagno nella mia corsa verso il Polo.
</p>

<p>
— Ah!... Signore!... — esclamò lo studente bocciato, alzando
le braccia.
</p>

<p>
— Mi piacete e vi arruolo a tamburo battente a cento dollari
al mese, con di più di un premio di altri cento ogni grado
guadagnato oltre l'ottantesimo parallelo. Vi conviene?
</p>

<p>
— Mi offrite una fortuna.
</p>

<p>
— Modestissima, giovanotto, ma che io raddoppierò se
avremo la fortuna di raggiungere il Polo nord.
</p>

<p>
— Ne dubitereste, signor di Montcalm?
</p>

<p>
— Eh, chi lo sa! Simili spedizioni hanno costato centinaia
e centinaia di vittime umane.
</p>

<p>
— Sulle navi però, non coll'automobile.&nbsp;—
</p>

<p>
Il canadese guardò sorridendo l'energico poco studioso dell'Università
di Cambridge.
</p>

<p>
— Avete tanta fiducia, voi?
</p>

<p>
— Sì, signor di Montcalm, e se vi occorrerà una vita umana
per rapire i begli occhi di <i>miss</i> Perkins, prendetevi pure la
mia, pur di battere quell'animale di <i>yankee</i>.&nbsp;—
</p>

<p>
Una nube passò sulla fronte del canadese.
</p>

<p>
— Ah!... Voi sapete.... — disse.
</p>

<p>
<span class="pagenum" id="Page_71">[71]</span>
</p>

<p>
— Eh!... Chi non lo sa che voi lottate per conquistare quell'indiavolata
ragazza?
</p>

<p>
— Indiavolata!... Avete ragione, è il suo vero nome. Amereste
voi, Walter, una simile donna? Ditemelo francamente.&nbsp;—
</p>

<p>
Il giovane inglese arrossì come una fanciulla, poi scuotendo
il capo e lisciandosi con un certo sussiego i suoi baffettini
biondi appena nascenti, disse:
</p>

<p>
— Io, come inglese, no!...
</p>

<p>
— Forse.... avete ragione, — rispose il canadese, corrugando
la fronte. — Queste americane....&nbsp;—
</p>

<p>
Si arrestò di colpo, udendo squillare il campanello.
</p>

<p>
— Ci deve essere qualcun altro che desidera di venire al
Polo a gelare con me, — disse poi.
</p>

<p>
Lo studente bocciato era diventato pallidissimo ed aveva
guardato il canadese con estrema ansietà.
</p>

<p>
— Rassicuratevi, — disse il canadese, a cui nulla era sfuggito. — Si
presentassero anche James Ross, il famoso navigatore
dei mari antartici, o Mac-Clure, il più ardito, per mio
conto, dei navigatori artici, od anche l'ammiraglio Franklin
in persona, morti purtroppo da tanti anni, non li accetterei
dopo di voi. Potete quindi essere assolutamente tranquillo,
giovanotto, perchè io conto....&nbsp;—
</p>

<p>
In quel momento il gigantesco portiere comparve, dicendo:
</p>

<p>
— Padrone, vi è un uomo che ha in mano un giornale, e
che desidera parlarvi.
</p>

<p>
— Introducilo, Perrot. È un altro che vuole andare lontano
in mia compagnia.
</p>

<p>
Vedremo.&nbsp;—
</p>

<p>
Un istante dopo un uomo sui trent'anni, bruno quasi
come un portoghese od uno spagnuolo, con un occhio chiuso
ed una rada barbetta nerissima, entrava nel gabinetto del
canadese.
</p>

<p>
<span class="pagenum" id="Page_72">[72]</span>
</p>

<p>
Indossava un costume da <i>chaffeur</i> piuttosto malandato e
teneva in mano un giornale.
</p>

<p>
— Il signor Gastone di Montcalm? — chiese, facendo un
goffo inchino.
</p>

<p>
— Sono io, — rispose il canadese, alzandosi. — Indovino
già lo scopo della vostra visita.
</p>

<p>
Voi volete andare al Polo, è vero?
</p>

<p>
— Sì, signore, se voi mi ci condurrete.
</p>

<p>
— La vostra professione?
</p>

<p>
— Una volta ero marinaio, poi sono diventato <i>chaffeur</i>. Si
cambia sovente professione pur di migliorare e guadagnarsi
meglio l'esistenza.
</p>

<p>
Credo d'altronde di fare per voi, avendo guidato l'automobile
di lord Hammer attraverso l'Alaska fino alla baia di Kotzebue.
</p>

<p>
— Sicchè avete molta conoscenza colle nevi e coi
ghiacci.
</p>

<p>
— Sì, signore.
</p>

<p>
— Avete dei documenti che comprovino quanto asserite?
</p>

<p>
— Sì, signore.
</p>

<p>
— Sareste capace di aggiustare una macchina anche in
mezzo ai ghiacci polari?
</p>

<p>
— Sono stato baleniere, signore, e del freddo e delle bufere
di neve me ne rido, — rispose l'ex-marinaio.
</p>

<p>
— Sicchè voi vi impegnate di condurmi al Polo?
</p>

<p>
— Farò il possibile.
</p>

<p>
— Diecimila dollari di premio vi basterebbero?
</p>

<p>
— Per tale somma passerei sul corpo di tutti gli orsi bianchi
del Polo, — rispose lo <i>chaffeur</i>, mentre il suo unico occhio
si accendeva d'una luce intensa.
</p>

<p>
Il signor di Montcalm si era alzato. Accese un sigaro, poi
disse:
</p>

<p>
<span class="pagenum" id="Page_73">[73]</span>
</p>

<p>
— Ebbene, seguitemi nel mio <i>garage</i>. La mia macchina è
già quasi pronta e fra qualche giorno noi potremo slanciarci
alla conquista del Polo nord.
</p>

<p>
Ah! Come vi chiamate?
</p>

<p>
— Dik Mac Leod.
</p>

<p>
— Scozzese?
</p>

<p>
— Mio padre lo era.
</p>

<p>
— Venite, Dik: vi farò vedere la mia macchina.&nbsp;—
</p>

<p>
Uscirono dal gabinetto, attraversarono un piccolo giardino
che si stendeva dietro la palazzina ed entrarono sotto una vasta
tettoia chiusa da invetriate, dove cinque o sei uomini stavano
lavorando assiduamente intorno ad un'automobile che
aveva dietro di sè una specie di carrozzone tutto coperto, poco
dissimile da quelli che usano i saltimbanchi ambulanti.
</p>

<p>
— Ecco il mio treno, — disse il canadese, facendo segno
agli operai di sospendere il lavoro. — È una Thomas di sessanta
cavalli, modificata secondo i piani d'un ingegnere meccanico
mio amico, e che credo ci porterà direttamente al Polo
senza troppi fastidi.
</p>

<p>
Osservatela bene Dik, giacchè sarete voi che dovrete condurla.
</p>

<p>
Come vedete abbiamo delle pneumatiche di ricambio, dentellate
con punte d'acciaio, perchè possano mordere i ghiacci
quando noi ne avremo bisogno, ed una riserva di benzina notevolissima,
accumulata sotto la prima vettura e divisa in casse
assolutamente impermeabili.
</p>

<p>
Noi però non dovremo contare che sul carrozzone, il quale
diventerà la nostra casa. Avremo dei comodi letti, una buona
stufa che brucerà essenze minerali per poter resistere ai grandi
freddi; viveri per tre mesi; vesti di ricambio; una piccola armeria
più che sufficiente per noi; una minuscola biblioteca per
non annoiarci troppo, una farmacia.
</p>

<p>
<span class="pagenum" id="Page_74">[74]</span>
</p>

<p>
Guardate ora lassù, sul tetto della vettura: vi è un battello
di pelle di foca, poco dissimile dei <i>kayah</i> esquimesi, ma capace
di portare tre uomini invece d'uno.
</p>

<p>
Io credo di aver pensato a tutto, però sono pronto a portare
delle modificazioni al mio treno se avete qualche cosa da
dire.
</p>

<p>
— Signor di Montcalm, — disse lo studente bocciato, il
quale girava e rigirava intorno all'automobile ed alla vettura
di rimorchio. — Io credo che non vi sia più nulla da aggiungere.
Il vostro rivale, quel bisonte americano, non avrà certo
un simile treno.
</p>

<p>
— Che cosa dite voi, Dik? — chiese il canadese al meccanico
il quale, da uomo pratico, esaminava attentamente il motore.
</p>

<p>
— Questa macchina è meravigliosa, — rispose il guercio. — Non
ne avevo mai visto prima di simili. Quali straordinarie
modificazioni! Non sono ancora i quattro cilindri fusi in
blocco, coi movimenti a sfere, che gl'ingegneri cercano da tanto
tempo, ma questa, signore, vi assicuro che è una macchina superba.
</p>

<p>
— Ho dovuto modificarla sui disegni d'un mio amico ingegnere
che si occupa molto di automobili. Noi non possiamo
contare sulle più o meno comode strade che attraversano il
Canadà, quindi ho dovuto modificare assai il mio treno perchè
possa resistere alla lunghissima corsa attraverso i ghiacci del
Polo.
</p>

<p>
Come vedete il motore è semplice, solido, e nel medesimo
tempo leggiero, poichè una macchina pesante non avrebbe risposto
allo scopo che è quello di riunire il <i>maximum</i> della forza
col <i>minimum</i> del peso, ed il massimo rendimento col minimo
consumo di combustibile.
</p>

<p>
Lo <i>chassis</i> è di una solidità straordinaria, con balestre rinforzate
<span class="pagenum" id="Page_75">[75]</span>
per quanto fu possibile, per resistere alle più forti
scosse che certamente dovremo subire nei salti attraverso gli
<i>hummoh</i> che incontreremo in gran numero sugli sconfinati
<i>paks</i>.
</p>

<p>
Guardate qui, Dik. Come voi sapete, il radiatore che è il
congegno più delicato, che rappresenta nella macchina quello
che nell'uomo è la circolazione del sangue, è stato sospeso mediante
il sistema a sospensione a molle Migevet, in modo che
l'urto improvviso giungerà al delicato istrumento doppiamente
ammortito.
</p>

<p>
Ma poichè spesso gli urti non giungono solo alle ruote, in
paesi ove le strade sono affatto sconosciute, a proteggere il
motore è stato disposto un <i>carter</i> d'acciaio che lo riparerà completamente
dalle punte dei ghiacci e dagli ostacoli imprevisti.
</p>

<p>
Il sistema di accensione è il magnete a bassa tensione,
secondo il nuovo sistema Bosch, il migliore che esista per mio
conto.
</p>

<p>
Vi è inoltre un dispositivo speciale pel riscaldamento dell'olio
prima della partenza della macchina.
</p>

<p>
— Meraviglioso, — mormorò il meccanico. — Ecco ciò che
si può chiamare una macchina perfetta.
</p>

<p>
E pel congelamento dell'acqua avete pensato, signore?
Capirete che dovremo affrontare delle temperature spaventevoli.
</p>

<p>
— Naturalmente, ed è per questo che ho pensato, o meglio
che il mio amico ingegnere ha pensato di sostituirla con un miscuglio
formato di una metà d'acqua ed una di acquavite di
grano, miscuglio che non potrà gelare nemmeno a 60° sotto lo
zero.
</p>

<p>
— Benissimo, signore.
</p>

<p>
— E le ruote?
</p>

<p>
<span class="pagenum" id="Page_76">[76]</span>
</p>

<p>
— Sono delle pneumatiche coperte completamente di pelle,
per evitare che le basse temperature del Polo possano guastare
le gomme.
</p>

<p>
Adopreremo prima quelle liscie, poichè finora sono state
quelle che hanno fatto la miglior prova sulle superficie
gelate; più tardi vedremo che cosa sapranno fare quelle
dentellate.
</p>

<p>
Negli sgeli ci saranno forse più utili.
</p>

<p>
Guardate ora lo <i>chassis</i>. Corto, quadrato, solidissimo, molto
più rialzato degli altri per evitare maggiormente gli affondamenti
nella neve, aperto sul dinanzi e, come ben vedete, fornito
d'una grossa <i>capote</i> di cuoio che può coprirlo interamente.
</p>

<p>
Per proteggervi meglio, ho fatto collocare dinanzi al volante
uno scudo di metallo rivestito di cuoio che vi riparerà perfettamente
il petto e le gambe ed un tubo che vi porterà l'aria
calda nella ridotta, ottenuta semplicemente coi prodotti dello
scappamento.
</p>

<p>
— E la benzina?
</p>

<p>
— Si trova sotto la seconda vettura, rinchiusa in serbatoi
di quattrocento litri ognuno, sufficienti quindi per tremila
miglia e divisi in latte di venti litri ciascuna.
</p>

<p>
— Basterà per giungere lassù? È un po' lontano il Polo.&nbsp;—
</p>

<p>
Il canadese sorrise.
</p>

<p>
— Ho pensato al pericolo di dover rimanere senza combustibile.
</p>

<p>
Guardate, sotto la seconda vettura, abbastanza lontana dal
deposito di benzina, ho fatto collocare una piccola macchina
che noi potremo alimentare con canape inzuppata d'olio di foca,
con grasso d'orso e magari di balena.
</p>

<p>
Non otterremo certo una notevole velocità, ma quella macchinetta
ci eviterà delle <i>panne</i> inguaribili in una regione dove
<span class="pagenum" id="Page_77">[77]</span>
non troveremo delle drogherie aperte per venderci il combustibile
che ci è necessario.
</p>

<p>
— Meraviglioso!... — mormorò per la seconda volta l'ex-marinaio. — Con
simile treno si può andare anche in capo al
mondo. E l'illuminazione?
</p>

<p>
— Ho pensato anche a quella. Noi porteremo una riserva
di carburo abbastanza considerevole che ci servirà per alimentare
due magnifici fanali a vetri sostituibili. Quando non ne
avremo più, arderemo dell'olio di foca o di morsa e vedrete che
mediante un sistema ottico speciale avremo luce finchè vorremo.
</p>

<p>
— Che preparazione splendida!... — esclamò lo studente
bocciato. — Quel bisonte americano non avrà di certo un simile
treno.
</p>

<p>
— Lo credo anch'io, — rispose il canadese.
</p>

<p>
— Non avete saputo più nulla di lui?
</p>

<p>
— Assolutamente no.
</p>

<p>
— Che sia già partito?
</p>

<p>
— È impossibile. E poi un americano non parte senza farsi
fare della <i>réclame</i>, e finora i giornali non hanno scritto una
riga.
</p>

<p>
Venite a visitare la nostra casa, poichè la vettura di rimorchio
diventerà la nostra abitazione, quando i grandi freddi
ci piomberanno addosso.
</p>

<p>
Guardate, è tutta foderata di <i>hickory</i>, tutto è legato di
<i>chatterstone</i>, poichè colle basse temperature non è prudente fidarsi
del metallo.
</p>

<p>
Ecco i nostri letti, ecco la nostra cucina, la nostra stufa, e
queste ruote? Toccatele!... Non sono mica delle semplici pneumatiche,
sono delle <i>Ducasble</i> che non si possono rompere e ne
ho altre due di ricambio. Potrei percorrere con tutta sicurezza,
venticinquemila chilometri.
</p>

<p>
<span class="pagenum" id="Page_78">[78]</span>
</p>

<p>
E poi guardate questi predellini. Vi sembrano ben larghi
ma questi nascondono dei segreti. Quando correremo sulle nevi
sorreggeranno meravigliosamente la nostra casa e le impediranno
di affondare.
</p>

<p>
E guardate sotto che cosa nascondono: delle scatole d'acciaio
che contengono incudini, lime, utensili d'ogni genere, i
pezzi di ricambio, tutti bene avvolti e classificati.
</p>

<p>
Che cosa vorreste di più? Io sono convinto di poter raggiungere
il Polo.
</p>

<p>
— Ed io più di voi, signor di Montcalm, — disse lo studente
bocciato.
</p>

<p>
— E voi, Dik?&nbsp;—
</p>

<p>
Il meccanico lo guardò col suo unico occhio, poi disse:
</p>

<p>
— Io spero di farvi salire perfino sulle cime degli <i>ice-bergs</i>
con una simile macchina, signore. Vi assicuro che faremo una
bella corsa.
</p>

<p>
— Toccheremo la Groenlandia, signore? — chiese Walter.
</p>

<p>
— Sì, ma molto tardi, poichè io conto di passare a ponente
dell'immensa baia di Hudson, anche perchè mi hanno riferito,
per caso, che il mio rivale passerà invece lungo le rive di levante.
</p>

<p>
Risparmierà via, questo è certo, ma io preferisco marciare
sulle innumerevoli isole che l'Artico racchiude nel suo seno.
</p>

<p>
Quando avremo raggiunta la terra di Grant, potremo andare
a trovare gli esquimesi, se ne troveremo a tale latitudine.
</p>

<p>
Ora basta: avete veduto abbastanza, quindi possiamo andare
a far colazione.
</p>

<p>
Fra un boccone e l'altro discuteremo sulla via da tenersi,
quantunque ormai abbia preso il mio partito, per evitare
qualsiasi possibile incontro con <i>mister</i> Torpon.
</p>

<p>
Venite.&nbsp;—
</p>

<div class="chapter">
<p><span class="pagenum" id="Page_79">[79]</span></p>

<h2 id="cap7">CAPITOLO VII.
<span class="smaller">I traditori.</span></h2>
</div>

<p>
Dik Mac Leod, il poco simpatico <i>chaffeur</i>, dopo un'abbondante
colazione, durante la quale aveva dato una sorprendente
prova del suo appetito, aveva lasciata la palazzina per
recarsi a preparare il suo bagaglio, quando un uomo di statura
quasi gigantesca e di forme massiccie, avvolto in un gran
pastrano foderato di pelle di bisonte, che da qualche ora passeggiava
poco lontano dalla cancellata che chiudeva il giardino,
lo abbordò bruscamente, dicendogli:
</p>

<p>
— Vorreste permettermi una parola, <i>mister?</i> Se non m'inganno
siete uno <i>chaffeur</i>, o almeno ne indossate il costume.&nbsp;—
</p>

<p>
Se il signor di Montcalm non si fosse trovato nel suo <i>garage</i>
assieme allo studente per sorvegliare gli operai che davano
gli ultimi colpi alla preparazione dell'automobile, avrebbe
subito riconosciuto, con non poca sorpresa, in quel gigante il
maestro di <i>boxe</i> di <i>mister</i> Torpon.
</p>

<p>
Dik Mac Leod, udendo quelle parole, si era fermato, osservando
attentamente l'americano ed ammirandone sopratutto
le forme imponenti.
</p>

<p>
— Dite pure, <i>mister</i>, — rispose finalmente.
</p>

<p>
— Questo veramente non è il luogo per fare delle confidenze,
mio caro <i>chaffeur</i>, — rispose il <i>yankee</i>, lanciando un'occhiata
sospettosa verso la palazzina del canadese. — Posso offrirvi
un buon bicchiere di <i>wisky</i> od un <i>grog?</i>
</p>

<p>
<span class="pagenum" id="Page_80">[80]</span>
</p>

<p>
— Un po' di <i>alcool</i> non fa male quando si è mangiato
abbondantemente, — disse l'ex-baleniere. — E poi io ho l'abitudine
di non rifiutare mai un invito quando mi viene fatto
da un <i>gentleman</i>.
</p>

<p>
— Avete fatto colazione dal signor di Montcalm?
</p>

<p>
— Avete proprio indovinato, signore.
</p>

<p>
— Allora un buon bicchiere di <i>wisky</i> vi farà digerire meglio
d'ogni altro liquore.
</p>

<p>
— Anche due, <i>mister</i>.&nbsp;—
</p>

<p>
Il maestro di <i>boxe</i> attraversò la via che era in quell'ora
piuttosto frequentata, e dopo d'aver svoltato l'angolo d'un vasto
caseggiato, entrò in un <i>bar</i>, chiedendo un gabinetto ed una
bottiglia di <i>wisky</i>, del migliore.
</p>

<p>
Pochi istanti dopo si trovava seduto di fronte allo <i>chaffeur</i>,
in un salottino minuscolo e silenzioso.
</p>

<p>
— Bevete innanzi tutto, <i>mister</i>....
</p>

<p>
— Dik Mac Leod, — rispose l'ex-baleniere, vuotando d'un
colpo il bicchiere e facendo scoppiettare la lingua con visibile
soddisfazione. — Ed ora, signore, ditemi che cosa desiderate
da me ed al più presto possibile, non avendo troppo tempo da
perdere.
</p>

<p>
— Vorrei sapere se siete libero o se il signor di Montcalm
vi ha arruolato.
</p>

<p>
— Parto pel Polo, <i>mister</i>.
</p>

<p>
— Coll'automobile di quel signore?
</p>

<p>
— Precisamente. Volevate forse farmi anche voi qualche
proposta?&nbsp;—
</p>

<p>
Invece di rispondere, il maestro di <i>boxe</i> gli chiese bruscamente:
</p>

<p>
— Siete un uomo scrupoloso o ne avreste quando si trattasse
di guadagnare una bella somma?&nbsp;—
</p>

<p>
L'occhio dell'ex-baleniere fiammeggiò sinistramente.
</p>

<div class="figcenter"><a id="fi080a"></a>
  <img src="images/i080a.jpg" alt="" />
<p class="caption">.... centomila lire non si guadagnano tanto facilmente in un giorno.... (Cap. VII).</p>
</div>

<p>
<span class="pagenum" id="Page_81">[81]</span>
</p>

<p>
— Mi avete capito? — chiese l'americano, vedendo che lo
<i>chaffeur</i> indugiava a rispondere.
</p>

<p>
— Pur di guadagnare del denaro, mi sentirei capace di
scendere all'inferno e di andare a rompere tutte le corna di
compare Belzebù, — disse l'ex-baleniere. — Perchè credete che
io abbia accettato di condurre il signor di Montcalm al Polo?
Per rivedere i ghiacci e fare la conoscenza, o meglio rinnovarla,
cogli orsi bianchi, le foche e le morse? No; ma per la grossa
somma che mi ha offerto, mio <i>gentleman</i>.
</p>

<p>
— Molto grossa?
</p>

<p>
— Eh!... Diecimila dollari.
</p>

<p>
— Che cosa direste allora se vi fosse una persona che ve
ne offrisse altrettanti per impedire che il signor di Montcalm
giunga proprio fino al Polo?&nbsp;—
</p>

<p>
Dik Mac Leod prese la bottiglia di <i>wisky</i>, si empì il bicchiere
e dopo d'averlo vuotato d'un fiato lo depose sul tavolo
con fracasso, dicendo:
</p>

<p>
— Che razza d'affare è mai questo?
</p>

<p>
— Un affare di diecimila dollari che potreste guadagnare,
immobilizzando un'automobile, operazione semplicissima per
uno <i>chaffeur</i>.
</p>

<p>
— Un colpo al radiatore ed è bella e finita, — disse l'ex-baleniere.
</p>

<p>
— Un affare di cinque minuti.
</p>

<p>
— Ma nemmeno d'uno, mio signore.
</p>

<p>
— E sareste proprio capace di darlo?
</p>

<p>
— Per diecimila dollari!... Farei saltare anche l'automobile
e la vettura di rimorchio.
</p>

<p>
Basta un zolfanello e la benzina scoppia come una bomba
insieme a tutti i suoi serbatoi.
</p>

<p>
— Che bel furfante!... — non potè a meno di pensare il
maestro di <i>boxe</i>. — Il signor Torpon ha avuto fortuna, e non
<span class="pagenum" id="Page_82">[82]</span>
sarà certo il signor di Montcalm che andrà a pranzare là dove
s'incrociano tutti i meridiani.&nbsp;—
</p>

<p>
Levò da una tasca una bellissima pipa di schiuma levantina,
regalo certamente del suo munifico allievo, la riempì di
tabacco, impiegando un certo tempo che l'ex-baleniere occupava
intanto a baciare amorosamente la bottiglia di <i>wisky</i>, l'accese,
e dopo d'aver lanciato in aria tre o quattro boccate di fumo,
in modo da avvolgersi quasi completamente dentro una nuvola,
riprese:
</p>

<p>
— Sapete per quale motivo il signor di Montcalm tenta di
recarsi al Polo?
</p>

<p>
— Eh!... — fece il baleniere. — Chi non lo sa? I giornali
hanno parlato abbastanza.
</p>

<p>
È una sfida che finirà dentro gli occhi azzurri d'una ricca
ereditiera <i>yankee</i>: <i>miss</i> Ellen Perkins, se non m'inganno.
</p>

<p>
— Benissimo, giovanotto.
</p>

<p>
— E che <i>mister</i> Torpon vorrebbe portare via al signor di
Montcalm, è vero? — chiese lo <i>chaffeur</i>, sorridendo.
</p>

<p>
— Meglio che meglio. Ciò mi eviterà di darvi soverchie e
poco interessanti spiegazioni.
</p>

<p>
— E <i>mister</i> Torpon ha mandato voi ad offrirmi una somma,
per impedire che questo signor canadese vinca la sfida.
</p>

<p>
— Avete una intelligenza straordinaria, giovanotto. Al di
là del S. Lorenzo fareste maggior fortuna che al Canadà.
</p>

<p>
— Pare che si possa farla anche sulla riva sinistra del fiume,
mio <i>gentleman</i>, poichè centomila lire non si guadagnano facilmente
in un giorno quando non si portano i nomi d'un Carnegie
o di un Pierpont Morgan.
</p>

<p>
— Avete ragione.
</p>

<p>
— Ora spiegatevi meglio.
</p>

<p>
— Sareste deciso ad accettare la proposta che vi ho fatta?
</p>

<p>
— Sarà un tradimento assai nero, tuttavia pur di guadagnare
<span class="pagenum" id="Page_83">[83]</span>
una così bella giornata, che mi permetterà un giorno
d'armare anch'io una goletta baleniera e di comandarla non
più come marinaio, bensì come padrone, sono pronto a tutto.
</p>

<p>
— Galeotto, — brontolò il maestro di <i>boxe</i>, facendo un gesto
di disgusto che sfuggì allo <i>chaffeur</i>, occupato in quel momento
a mandar giù un altro bicchiere. — Giacchè sono venuto
qui, cerchiamo di fare gl'interessi del mio allievo.&nbsp;—
</p>

<p>
Aspirò altre tre o quattro boccate di fumo, poi disse:
</p>

<p>
— A noi basta che il signor di Montcalm non superi il 90º.
Conducetelo pure molto al nord, a noi non importa. Quello che
ci preme è che lo immobilizziate prima di giungere al Polo.
</p>

<p>
Dove? Come? Quando? Questo riguarda voi.
</p>

<p>
— Diavolo!... — esclamò l'ex-baleniere, percuotendo il tavolo
con un pugno formidabile. — E non avete pensato alla
mia pelle? Che cosa ne farei dei vostri denari se io non potessi
più ritornare?
</p>

<p>
— Passeranno ai vostri eredi, poichè io ho l'ordine di depositare,
a quella banca che voi mi indicherete, i diecimila dollari
intestati al vostro nome e non ritirabili prima di tre mesi.&nbsp;—
</p>

<p>
L'ex-baleniere fece una smorfia.
</p>

<p>
— Alla malora i miei eredi!... — esclamò. — Preferisco divorarmeli
io quei dollari.
</p>

<p>
— Ritornate e li ritroverete.
</p>

<p>
— E se, come voi desiderate, o meglio m'imponete, immobilizzo
il treno in mezzo ai ghiacci all'80º od all'85º od 88º
parallelo, come farò poi io a tornarmene indietro? Io non mi
occuperò della pelle degli altri se vorrete ma, <i>by-god!</i>... Ci
tengo un po' alla mia!...
</p>

<p>
— Vorreste guadagnare una somma così rispettabile senza
correre nessun rischio? E poi, non vi sarà lassù <i>mister</i> Torpon
coi suoi compagni e la sua automobile?
</p>

<p>
— Purchè riesca a spingersi tanto innanzi, — osservò lo
<span class="pagenum" id="Page_84">[84]</span>
<i>chaffeur</i>. — Bisogna conoscerle quelle regioni per farsi un'idea
delle difficoltà che si possono incontrare.
</p>

<p>
— Esitate?
</p>

<p>
— Ah no!... Non voglio perdere un'altra fortuna.
</p>

<p>
— Accettate?
</p>

<p>
— Sì, mio <i>gentleman</i>.
</p>

<p>
— Quando parte il signor di Montcalm? — chiese il maestro
di <i>boxe</i>.
</p>

<p>
— Domani a mezzanotte. Vuole andarsene senza fracasso e
senza <i>hurràh</i>.
</p>

<p>
— Allora domani mattina, alle nove, vi aspetto qui coi diecimila
dollari che andremo a depositare insieme, a nome vostro,
alla banca che mi indicherete.
</p>

<p>
— Patto concluso: qua la mano, <i>gentleman</i>.&nbsp;—
</p>

<p>
Una stretta formidabile, una vera stretta all'americana, che
fece fare al briccone una brutta smorfia, chiuse il dialogo.
</p>

<p>
Dik Mac Leod si alzò, un po' traballando sulle gambe piuttosto
malferme e se ne andò colle mani sprofondate nelle ampie
tasche, borbottando:
</p>

<p>
— Ecco una bella giornata!... Lo sapevo io che cambiando
mestiere avrei finito per fare una bella fortuna. Le foche, le
morse e le balene che da tre anni lascio in pace, devono aver
pregato per me.
</p>

<p class="dots">················</p>

<p>
La mezzanotte suonava all'orologio del palazzo del governo,
tosto ripetuta su diversi toni da tutti gli orologi dei campanili
delle chiese cristiane e protestanti di Montreal, quando il
cancello del giardino in mezzo a cui s'alzava il <i>garage</i> di Montcalm
s'aprì per lasciar passare il treno destinato a conquistare
il Polo artico.
</p>

<p>
Nevicava fortemente ed un vento freddissimo, che giungeva
<span class="pagenum" id="Page_85">[85]</span>
a grandi raffiche dalle immense pianure dell'Ontario, spazzava,
sibilando sinistramente, le vie della città ormai già deserte.
</p>

<p>
Dik Mac Leod sedeva al volante; dietro di lui, ben avvolti
in ampi gabbani di grosso feltro, stavano il signor di Montcalm
e Walter, l'allegro studente bocciato.
</p>

<p>
Nella vettura a rimorchio, ben chiusa e tutta oscura, non
vi era nessuno.
</p>

<p>
— Buon viaggio, padrone!... — disse il gigantesco portiere,
alzando la lanterna e spalancando i cancelli. — Che
Dio vi assista in così grande e così pericolosa impresa.
</p>

<p>
— Addio, mio buon Perrot, — rispose, con voce un po'
commossa, il signor di Montcalm. — Se gli orsi bianchi non
ci divoreranno, prima di due mesi noi saremo di ritorno.
</p>

<p>
Ti manderò notizie dal forte Severn e da quello di Churchill,
se non avrai premura.&nbsp;—
</p>

<p>
Poi alzando un po' la voce disse allo <i>chaffeur</i>, che si era ben
accomodato dietro allo scudo d'acciaio tutto ricoperto di <i>hickory</i>,
perchè le sue gambe non avessero nessun contatto col metallo:
</p>

<p>
— All'ufficio telegrafico, prima di tutto.
</p>

<p>
— Bene, signore, — rispose l'ex-baleniere.
</p>

<p>
L'automobile infilò la larga via, rumoreggiando e brontolando,
e spazzando dinanzi a sè la neve che si era già accumulata
in alti strati.
</p>

<p>
Attraversò alcuni corsi a velocità moderata, qualche
piazza, poi si fermò dinanzi all'imponente ufficio telegrafico, illuminato
come in pieno giorno da una moltitudine di lampade
elettriche.
</p>

<p>
Il canadese balzò a terra scuotendosi di dosso la neve,
fece segno a Walter di seguirlo ed entrò dirigendosi verso uno
sportello dietro cui sonnecchiava un impiegato.
</p>

<p>
<span class="pagenum" id="Page_86">[86]</span>
</p>

<p>
— Speditemi subito questo ad Albany, — disse il signor di
Montcalm, presentando un modulo già scritto.
</p>

<p>
L'impiegato sbadigliò un paio di volte, si accomodò sul
naso gli occhiali e lesse:
</p>

<p>
«Albany — <i>Miss</i> Ellen Perkins.
</p>

<p>
Sono partito.
</p>

<p class="indr">
«G. di Montcalm».
</p>

<p>
— Null'altro? — chiese l'impiegato.
</p>

<p>
— Niente da aggiungere, — rispose il canadese.
</p>

<p>
Attese la ricevuta e tornò nell'automobile.
</p>

<p>
— Un po' secco quel telegramma, — disse Walter, riprendendo
il suo posto.
</p>

<p>
— Quella orgogliosa americana che per smania di farsi della
réclame manda gli uomini che la corteggiano a rompersi il collo
perfino al Polo, non merita di più, amico, — rispose il canadese.
</p>

<p>
— Ecco un amore poco saldo in gambe.
</p>

<p>
— Può darsi. Dik, avanti, e appena fuori della città non
fate risparmio di benzina. Prima di giungere ai grandi banchi
del Polo, ne troveremo dell'altra.
</p>

<p>
— Chi ce la provvederà, signor di Montcalm? — chiese lo
studente. — Gli orsi bianchi non ne hanno mai tenuta di certo
in serbo per comodità dei signori automobilisti.
</p>

<p>
— Ho prese le mie precauzioni, giovanotto mio. A quest'ora
i due forti della Compagnia delle pelliccie della Baia di Hudson,
che si trovano sui confini della regione abitabile, devono
essere già stati avvertiti, per cura del rappresentante della Compagnia
di Montreal, del mio passaggio.
</p>

<p>
Là non ci mancherà la benzina, ma dopo non dovremo contare
che sulla nostra riserva.
</p>

<p>
Sarà dopo il forte Churchill che le grandi difficoltà ed i
grandi pericoli cominceranno per noi.
</p>

<p>
<span class="pagenum" id="Page_87">[87]</span>
</p>

<p>
— E per toccare quegli stabilimenti perduti fra le nevi polari
voi avete prescelto la via più lunga?
</p>

<p>
— Precisamente, Walter. Se noi seguissimo invece la rotta
a levante della baia d'Hudson, abbrevieremmo di molte centinaia
di leghe il tragitto, ma là i forti mancano.
</p>

<p>
— E voi credete che Torpon seguirà invece quella?
</p>

<p>
— Così mi hanno riferito.
</p>

<p>
— Speriamo che vada ad affogarsi nello stretto d'Hudson,
che troverà sulla sua rotta.
</p>

<p>
— E forse non ancora così solidamente gelato da poterlo
attraversare, poichè lo raggiungerà troppo presto.
</p>

<p>
— Mentre noi?
</p>

<p>
— Mentre noi troveremo sempre terra fino alla Terra di
Boothia, che si stende al di là del 70º parallelo e dalla quale
potremo passare, senza alcuna difficoltà, sulla Terra di Somerset
che spinge le sue punte settentrionali a pochi minuti
dal 75º.
</p>

<p>
— A 15 soli gradi di distanza dal Polo.
</p>

<p>
— Sì, Walter.
</p>

<p>
— Ossia a sole novecento miglia.
</p>

<p>
— Precisamente.
</p>

<p>
— Distanza che noi potremo forse superare in ventiquattro
ore.
</p>

<p>
— Oh, non correte tanto, amico, — disse il signor di Montcalm,
sorridendo. — Su quei ghiacci non potremo spingere il
nostro treno nè alla velocità di ottanta, nè di cinquanta e
forse nemmeno di dieci miglia all'ora
</p>

<p>
Chissà quali brutte sorprese ci offriranno quegli sterminati
campi di ghiaccio.
</p>

<p>
Io non mi illudo di trovare dei paks abbastanza lisci per far
correre le nostre ruote.
</p>

<p>
— Eppure io sono convinto, signor di Montcalm, — disse
<span class="pagenum" id="Page_88">[88]</span>
lo studente con grande entusiasmo, — che noi riusciremo
a sollevare il velo misterioso che copre quel dannato Polo
nord.
</p>

<p>
— Si vedrà.&nbsp;—
</p>

<p>
Intanto l'automobile continuava a correre in mezzo alla
neve che copriva le vie, mantenendo una velocità moderatissima
di non più di trenta miglia all'ora, per non imprimere
troppe scosse alla vettura di rimorchio.
</p>

<p>
Nevicava sempre a grandi fiocchi che il ventaccio faceva volteggiare
in tutte le direzioni, ma nessuno se ne inquietava, poichè
la capote di cuoio riparava magnificamente tanto lo <i>chaffeur</i>,
quanto i suoi due compagni.
</p>

<p>
Alle dodici e mezza il treno, quasi da nessuno notato, volgeva
le spalle ai vecchi bastioni di Montreal e correva attraverso
alla bianca campagna per raggiungere l'Ottawa, nel suo
corso superiore.
</p>

<p>
Quantunque la neve fosse già alta più d'un metro, la macchina
funzionava magnificamente, aprendosi, senza fatica, un
largo solco entro cui s'incanalavano le ruote, turbinando e sobbalzando.
</p>

<p>
Il canadese e lo studente, stanchissimi pei lavori compiti
durante la giornata, a poco a poco avevano chiusi gli occhi, invitati
al sonno dal sonoro russare della macchina, e godendosi
il dolce tiepore che sfuggiva dai due tubi, volti uno verso
la ridotta del guidatore e l'altro verso l'interno della vettura,
ed ottenuto coi semplici residui dello scappamento.
</p>

<p>
Dik Mac Leod, rannicchiato dietro lo scudo protettore, colle
mani coperte da grossi guanti di pelle di foca, aggrappato al
volante, spalancava invece sempre più gli occhi. Temeva di
incontrare qualche improvviso ostacolo, non essendo le
strade canadesi così ben tenute, nè così sicure come quelle
europee, quantunque le due grosse lampade a carburo, fissate
<span class="pagenum" id="Page_89">[89]</span>
sul davanti, spandessero due intensi fasci di luce che si prolungavano
oltre i venti metri.
</p>

<p>
Alle cinque del mattino, il treno che aveva viaggiato tutta
la notte, attraversava l'Ottawa sul ponte metallico della linea
ferroviaria e si slanciava verso le grandi pianure dell'Alto Canadà,
coperte d'immense boscaglie di pini bianchi, di aceri, di
betulle, di quercie nere, rifugi quasi sicuri dei bufali, degli orsi,
delle gigantesche alci e sopratutto dei lupi, specialmente grigi
e neri.
</p>

<p>
Al fracasso prodotto dal treno passando sulle lastre d'acciaio
del ponte, il canadese e Walter avevano aperti gli occhi.
</p>

<p>
— Come va, Dik? — chiese subito il signor di Montcalm.
</p>

<p>
— Benissimo, padrone, — rispose l'ex-baleniere. — La bufera
di neve è terminata ed il freddo rassoderà presto quella
che è caduta.
</p>

<p>
— E la macchina?
</p>

<p>
— Funziona meglio d'un orologio.
</p>

<p>
— Allora possiamo bere il <i>the</i>.
</p>

<p>
— Approvato, — disse l'ex-studente. — M'incarico io di
andarlo a preparare. Non faccio per dire, ma gl'inglesi lo sanno
fare meglio di tutti gli altri popoli.&nbsp;—
</p>

<p>
L'automobile fu fermata ed i tre uomini passarono nella
vettura-salon, anche per vedere se tutto era rimasto in ordine
durante quella prima corsa.
</p>

<p>
Bevuta la profumata bevanda, accompagnata da un paio di
bicchierini di <i>wisky</i> e fatta una fumata, i viaggiatori tornarono
al loro posto sull'automobile, riprendendo subito la corsa.
</p>

<p>
La strada ormai non esisteva più, poichè l'Alto Canadà è
poco abitato e poco frequentato. Essendo però formato da pianure
o boscose o coperte di laghetti e di vastissimi stagni, almeno
nella sua parte meridionale, che gelano subito ai primi
freddi, il viaggio non poteva presentare alcuna difficoltà.
</p>

<p>
<span class="pagenum" id="Page_90">[90]</span>
</p>

<p>
Di quando in quando, attraverso gli squarci della nebbia,
alzatasi coi primi raggi del sole, apparivano delle vaste fattorie,
costruite per lo più in legname, con immensi recinti che si
prolungavano per miglia e miglia, gremiti di grassi bufali
durante la buona stagione, ma ora deserti.
</p>

<p>
Dei cavalieri, di tratto in tratto, si mostravano e si mettevano
a galoppare dietro all'automobile, lanciando grida selvagge.
</p>

<p>
Erano per lo più irochesi, gli ultimi discendenti di quelle
formidabili tribù che un tempo costituivano sei nazioni, ora ridotte
solamente a cinque: gli Oneida, i Seneca, i Tusiarora, gli
Onondaga ed i Cayuga.
</p>

<p>
L'ultima è ormai scomparsa per le guerre sanguinose e non
ne esiste ormai più nessun rappresentante, nemmeno fra gli
Assiboini e gli Algonchini.
</p>

<p>
Non vi è più nessun Mandano nel Canadà.
</p>

<p>
Quegli indiani vestiti ormai quasi all'europea, con un cilindro
in testa spelato ed ammaccato, adorno di qualche etichetta
di sardine di Nantes, con dei lunghi calzoni neri sbrindellati,
che altro non conservavano dell'antico costume che una pelle
di bisonte malamente conciata o qualche coperta variopinta e
tutta rattoppata, facevano una ben meschina figura, quantunque
non avessero ancora perduta la tinta più o meno bruno-rossastra
e le capigliature lunghe.
</p>

<p>
Fenimore Cooper non avrebbe potuto più riconoscere in quei
guerrieri degenerati nessuno dei suoi eroi.
</p>

<p>
— Peccato! — mormorava lo studente, il quale non si stancava
di osservarli, quantunque non vedesse più, sopra i lunghi
capelli svolazzanti, i diademi di piume multicolori, o sui loro
dorsi le artistiche acconciature di tacchino selvatico. — La civiltà
ha distrutto la poesia delle pelli-rosse perfino in mezzo
alle regioni nevose.&nbsp;—
</p>

<p>
A mezzodì l'automobile, sempre rimorchiando splendidamente
<span class="pagenum" id="Page_91">[91]</span>
la carrozza-salon, dopo una corsa di oltre trecentocinquanta
chilometri, si cacciava sotto le immense foreste che coprono
ancora buona parte dell'Alto Canadà e che si spingono,
quasi ininterrottamente, fino sulle sponde meridionali della vastissima
baia di Hudson.
</p>

<p>
— Walter, — disse il canadese, — ecco il momento di provare
la vostra abilità nel maneggio delle armi da fuoco. Entriamo
nel regno della grossa selvaggina. Spero che non vi rincrescerà
assaggiare un buon filetto di bisonte o d'alce o di mooses.
</p>

<p>
Io cercherò di aiutarvi, non essendo un pessimo tiratore.
</p>

<p>
— Non sareste nemmeno Canadese, — rispose lo studente
bocciato. — Si dice che i vostri compatriotti siano i migliori
cacciatori del mondo.
</p>

<p>
— Ed infatti la Compagnia delle pelliccie della baia d'Hudson
preferisce arruolare i nostri piuttosto che gli altri.
</p>

<p>
Facciamo una fermata sul margine di questa gigantesca foresta
per prepararci il pranzo. Chissà che intanto non ci passi
a tiro di fucile qualche bel capo di selvaggina.
</p>

<p>
Dik, abbandonate il posto e lasciate che l'automobile russi.
Un po' di riposo non le farà nemmeno male.&nbsp;—
</p>

<div class="chapter">
<p><span class="pagenum" id="Page_92">[92]</span></p>

<h2 id="cap8">CAPITOLO VIII.
<span class="smaller">La caccia all'automobile.</span></h2>
</div>

<p>
Quantunque il freddo fosse abbastanza intenso, segnando
già il termometro 5° sotto zero, i tre esploratori si prepararono
il pranzo all'aria aperta, proprio sul margine della grande foresta
e precisamente sotto un gigantesco pino bianco che coi suoi
folti e ben disposti rami aveva lasciato intorno a sè un bel
circolo di terra sgombra di neve.
</p>

<p>
Contando, durante quella fermata, di provare le loro armi,
avevano tolte dalle casse delle rivoltelle Colt e tre <i>mauser</i>,
nonchè una grossa carabina a due canne, carica con proiettili
a punta d'acciaio, destinati a bucare la pelle dei grandi ruminanti,
i quali sono ancora abbastanza numerosi nelle selve del
Canadà settentrionale, malgrado l'attiva caccia che danno loro
gli scorridori della Compagnia delle pelliccie.
</p>

<p>
Pel momento però non si mostravano che degli uccelli, come
falchi pescatori ed aquile pescatrici, gru con becchi lunghi più
di venti centimetri e degli ortolani, chiamati anche uccelli delle
nevi, perchè di solito non si incontrano che là dove il candido
lenzuolo copre la terra.
</p>

<p>
In lontananza però, ben dentro la maestosa foresta, di
quando in quando si udiva risuonare lugubremente qualche
urlo dei lupi cervieri, animali pericolosissimi se si trovano in
buon numero e che si frammischiano anche coi grandi e grossi
<span class="pagenum" id="Page_93">[93]</span>
lupi neri, quando si tratta di dare la caccia a qualche slitta od
a qualche grosso capo di selvaggina.
</p>

<p>
— Proverei volentieri le vostre armi contro quegli urlatori, — disse
lo studente, dopo terminato il pasto, mentre stava accendendo
la pipa. — È vero quello che si dice, signor Gastone?
</p>

<p>
— Che ve ne sono ancora molti dei lupi nelle foreste canadesi?
</p>

<p>
— Precisamente, signore.
</p>

<p>
— Io sono certo che non ci mancherà qualche furioso inseguimento
da parte di quelle brutte bestie.
</p>

<p>
Quando l'inverno comincia, la loro fame aumenta anche pel
fatto che gran parte della selvaggina emigra in cerca d'un
clima più dolce.
</p>

<p>
— Sicchè ne incontreremo di certo.
</p>

<p>
— Non avrete che da scegliere fra lupi cervieri, grigi
e neri, — rispose il canadese. — Così ci provvederemo di
pelliccie che nelle regioni più settentrionali ci faranno molto
comodo.
</p>

<p>
— Per farci dei giustacuori, — disse l'ex-baleniere, il quale
fumava come una vaporiera con una vecchia pipa tedesca che
doveva contare un bel numero di anni.
</p>

<p>
— Siete anche voi cacciatore, Dik? — chiese Montcalm.
</p>

<p>
— Sì, padrone.
</p>

<p>
— Allora gli orsi avranno a che fare con noi. Volete che
partiamo?
</p>

<p>
— Stavo per domandarvelo, signor di Montcalm, — disse
lo studente. — Non udite come i lupi si chiamano? Che ci abbiano
fiutati?
</p>

<p>
— È probabile.
</p>

<p>
— Che ci mangino le gambe?
</p>

<p>
— Ci rifugieremo nella vettura-salon e vedremo se saranno
<span class="pagenum" id="Page_94">[94]</span>
capaci di entrare. Sarà una vera fortezza imprendibile pei nemici
a quattro gambe.&nbsp;—
</p>

<p>
Sgombrarono il posto togliendo la piccola stufa portatile e
risalirono sull'avantreno portando con loro le armi e le cartucciere
ben fornite.
</p>

<p>
La grande foresta lasciava dei varchi considerevoli, tali da
permettere al treno di avanzarsi comodamente, tanto più che
il terreno era abbastanza bene livellato.
</p>

<p>
Si sa già che i pini crescono ad una certa distanza l'uno
dall'altro ed in regioni dove i cespugli scarseggiano affatto e
mancano assolutamente le liane, i rotangi, i calamus e tutti
gli altri arrampicanti che rendono invece quasi impenetrabili le
foreste equatoriali e tropicali.
</p>

<p>
E poi pareva che la grande boscaglia fosse stata già vigorosamente
attaccata dalla mano dell'uomo, poichè di quando
in quando i viaggiatori incontravano delle vaste radure, dove
giacevano ancora moltissimi tronchi già abbattuti e che davano
non poca noia a Dik.
</p>

<p>
— Anche questa immensa riserva di legname, fra un paio
d'anni, se non prima, subirà la medesima sorte toccata a quelle
che un giorno coprivano le rive dell'Ottawa e del S. Lorenzo, — disse
il canadese a Walter, il quale si occupava più delle
urla dei lupi che degli alberi.
</p>

<p>
— Si brucia dunque spaventosamente nel Canadà? — chiese
lo studente. — Eppure ci sono delle miniere di carbone
anche qui.
</p>

<p>
— Ma con quello non si fabbrica la carta.
</p>

<p>
— La carta!... — esclamò Walter, guardandolo con stupore.
</p>

<p>
— Ma sì: è la peggiore nemica delle foreste e finirà, in un
tempo più o meno lungo, per distruggerle completamente.
</p>

<p>
— Oh diavolo!... Io non lo avrei mai supposto.
</p>

<p>
<span class="pagenum" id="Page_95">[95]</span>
</p>

<p>
— Potrei invece dire che è il giornalismo, specialmente
quello americano, che finirà per farle scomparire.
</p>

<p>
— Non si adoperano più i cenci per fabbricare la carta,
ora?
</p>

<p>
— Certo, anche quelli, ma a che cosa basterebbero? Tutti
gli stracci raccolti nel mondo non potrebbero bastare nemmeno
alla decima parte del consumo attuale della carta.
</p>

<p>
Sono i nostri vicini degli Stati dell'Unione che hanno decretata
la distruzione dell'abete bianco, dell'abete rosso e del
pioppo, i quali sono i più indicati per ottenere una buona
carta adatta alla stampa a buon prezzo.
</p>

<p>
In questi ultimi venticinque anni le dimensioni dei giornali
americani si sono raddoppiate ed il solo aumento nel numero
di pagine rappresenta la distruzione annua di una foresta
lunga venti chilometri e larga dieci.
</p>

<p>
— Fulmini di Giove!... — esclamò Walter.
</p>

<p>
— Questo immenso sviluppo del giornalismo americano va
attribuito al basso prezzo della carta, all'introduzione delle macchine
ed allo sviluppo enorme della <i>réclame</i> per mezzo dei
giornali.
</p>

<p>
Oggidì funzionano, nelle sole tipografie dei giornali dell'Unione,
oltre seimila macchine per comporre ed ognuna di esse
fa in media il lavoro di tre operai.
</p>

<p>
I più importanti periodici domenicali della sola città di
New-York hanno quasi tutti sessanta pagine ciascuno e ogni
copia rappresenta la quantità di carta necessaria per un libro
in ottavo di 480 pagine, e tuttociò per soli venticinque centesimi.
</p>

<p>
Se fate il calcolo vedrete che ogni domenica negli Stati dell'Unione
escono 456 edizioni su tanta carta quanta ne basterebbe
per sei milioni di volumi in ottavo di 500 pagine ciascuno.
</p>

<p>
<span class="pagenum" id="Page_96">[96]</span>
</p>

<p>
— Quei giornali divorano una foresta alla settimana dunque!...
</p>

<p>
— Poco meno, Walter, — rispose il canadese. — E questo
enorme consumo comincia ad impensierire non poco i <i>yankees</i>,
i quali vedono scomparire le loro antichissime e meravigliose
foreste con una rapidità spaventevole.
</p>

<p>
— E quali parti impiegano delle piante?
</p>

<p>
— La corteccia, la quale viene lavorata con una rapidità
incredibile.
</p>

<p>
Poco tempo fa si è anzi tentato un <i>record</i> da una grande
cartiera di Eisenthal.
</p>

<p>
Alle sette e trentacinque del mattino tre alberi venivano
tagliati in una vicina foresta e subito portati alla fabbrica
dove vennero immediatamente scorticati e macinati. Il legname
fu ridotto, passando per diversi bagni, in una specie di pasta
che fu affidata alle macchine da carta che la distesero in fogli
sottili ed alle nove e mezza il primo foglio usciva già pronto
per la stampa.
</p>

<p>
La tipografia di un giornale quotidiano sorgeva a quattro
chilometri dalla fabbrica.
</p>

<p>
I primi fogli furono caricati su un'automobile e portati
alla tipografia. Alle dieci le prime edizioni del giornale
uscivano belle e stampate cogli alberi abbattuti due ore e
mezza prima.
</p>

<p>
— È meraviglioso!... — esclamò lo studente, — Ma se si
va di questo passo non vi saranno più foreste sulla superficie
del globo.
</p>

<p>
— No, anche la distruzione delle boscaglie presto si arresterà,
poichè i chimici hanno già trovato di che surrogare le
corteccie dei pini.
</p>

<p>
Oggi si comincia a ottenere della buona carta colla torba
ed a un prezzo quasi derisorio.
</p>

<div class="figcenter"><a id="fi096a"></a>
  <img src="images/i096a.jpg" alt="" />
<p class="caption">.... gli si era precipitata addosso con rabbia feroce, azzuffandosi. (Cap. VIII).</p>
</div>

<p>
<span class="pagenum" id="Page_97">[97]</span>
</p>

<p>
Un altro ritrovato molto recente, che dà già buoni frutti,
si ha dai detriti delle piantagioni di cotone.
</p>

<p>
Fino ad oggi i produttori di cotone lasciavano inutilizzati
gli arbusti spogliati dell'elemento tessile. Ora si è scoperto il
procedimento per mezzo del quale quelle canne triturate, macinate
e ridotte in polpa si possono convertire....
</p>

<p>
— In carta, — disse lo studente, vedendo che il canadese
si era bruscamente arrestato.
</p>

<p>
— In lupi....
</p>

<p>
— In lupi!... Che cosa dite signor di Montcalm?
</p>

<p>
— Eccoli!
</p>

<p>
— Chi? I piantatori di cotone od i fogli di carta?
</p>

<p>
— No, no, i lupi: guardateli come corrono!... Sono cervieri
e neri!... Me l'aspettavo questo attacco.
</p>

<p>
Ecco il momento, Walter, di dare una prova della vostra
maestrìa nel tiro a segno.
</p>

<p>
— Fulmini di Giove!... Altro che carta e giornali!... — gridò
l'ex-studente, afferrando lestamente uno dei tre <i>mauser</i>
che stavano appoggiati ai sedili. — Qui si tratta di denti.
</p>

<p>
— E che denti anche, — aggiunse lo <i>chaffeur</i>. — Che cosa
devo fare, padrone? Lanciare la macchina a cinquanta o sessanta
miglia all'ora?
</p>

<p>
— A cento!... — gridò lo studente.
</p>

<p>
— Vi dimenticate che abbiamo da rimorchiare la nostra
casa che può diventare, da un momento all'altro, una fortezza
necessaria per salvare le nostre gambe? A cinquanta miglia,
Dik.
</p>

<p>
— Va bene, padrone, — rispose l'ex-baleniere.
</p>

<p>
L'automobile accelerò subito la marcia, filando sotto i pini
giganti i quali, fortunatamente, lasciavano dei vasti e numerosi
passaggi.
</p>

<p>
Degli ululati feroci, che si ripercossero lugubremente sotto
<span class="pagenum" id="Page_98">[98]</span>
gli immensi vegetali, seguirono subito quell'aumento di velocità.
</p>

<p>
Cinque o sei dozzine di lupi, tutti di alta statura, quali
grigi e quali nerastri, alti di gambe e coi musi affilati, si erano
scagliati dietro al treno, ululando a squarciagola.
</p>

<p>
Erano dei magnifici corridori, specialmente i primi che sono
appunto chiamati, per la loro straordinaria agilità, lupi cervieri.
</p>

<p>
— Walter, — disse il canadese, il quale si era pure armato
d'un <i>mauser</i>. — Volete divertirvi? Aprite pure il fuoco.
</p>

<p>
Se montassimo una semplice slitta vi proibirei di sparare,
per non renderli furiosi, ma noi non abbiamo gran che da temere
poichè il carrozzone che ci segue è sempre pronto a riceverci.&nbsp;—
</p>

<p>
Lo studente si alzò, appoggiò bene il calcio del fucile alla
spalla ed attese che l'automobile trovasse sotto le sue ruote
un lembo di terreno abbastanza liscio per non subire dei soprassalti
improvvisi.
</p>

<p>
Qualche minuto dopo un colpo di fuoco si mescolava agli
ululati delle fameliche belve.
</p>

<p>
Un grosso lupo cerviero, che guidava la corsa, aveva
spiccato un gran salto, stramazzando subito in mezzo alla
neve.
</p>

<p>
L'orda che gli veniva dietro gli si era precipitata addosso
con rabbia feroce, azzuffandosi.
</p>

<p>
Uno scricchiolìo d'ossa, pochi colpi di mascelle, e sul bianco
tappeto non erano rimaste che delle macchie di sangue.
</p>

<p>
Il povero cerviero era scomparso pelle e peli nelle gole dei
suoi compagni.
</p>

<p>
— Che denti!... — esclamò lo studente. — Povere le nostre
gambe se dovessero attaccarsi alle nostre uose!
</p>

<p>
— E che valente tiratore, mio caro, — disse il signor di
<span class="pagenum" id="Page_99">[99]</span>
Montcalm, sorridendo. — Tutti gli studenti di Cambridge vi
invidierebbero.
</p>

<p>
— No, signore, quelli di Oxford, — rispose l'allegro giovanotto,
prorompendo in uno scroscio di risa. — Quelli di Cambridge
sapevano già che ero il loro campione e che non potevano
gareggiare con me.
</p>

<p>
— Ora riprendete la musica, amico.
</p>

<p>
Quando si cominciano a fucilare, i lupi attaccano con maggior
slancio.
</p>

<p>
— E perchè?
</p>

<p>
— Perchè se non possono divorare gli uomini si divorano
fra di loro. L'avete visto come è finito quel magnifico cerviero?
</p>

<p>
Sotto: ci sono addosso!...&nbsp;—
</p>

<p>
I feroci animali, niente spaventati da quel colpo maestro,
avevano ripresa la corsa e con uno slancio così fulmineo, da
raggiungere quasi l'automobile.
</p>

<p>
Si erano divisi in due colonne e galoppavano furiosamente,
sempre ululando per chiamare i compagni dispersi per la foresta.
</p>

<p>
Quegli inviti di caccia non rimanevano inascoltati. Di quando
in quando delle coppie d'altri lupi sbucavano fra i cespugli di
rose canine che avvolgevano la base dei grandi pini e si univano
al drappello ingrossandolo continuamente.
</p>

<p>
Quegli ululati che si ripercuotevano sotto l'infinita foresta,
minacciavano di far accorrere legioni di affamati.
</p>

<p>
— Fulmini di Giove!... — esclamò Walter, il quale aveva
già sparate sei cartuccie gettando a terra ben cinque assalitori. — Mi
pare che la faccenda cominci a diventare seria.
</p>

<p>
Se lanciassimo il nostro treno a ottanta miglia si potrebbe
lasciare a distanza queste bestie ostinate.
</p>

<p>
— No, — rispose il canadese, il quale vuotava il serbatoio
<span class="pagenum" id="Page_100">[100]</span>
del suo <i>mauser</i> senza mai mancare il bersaglio. — Ci tengo
troppo alla mia casa.
</p>

<p>
— Ci sono addosso, signore.
</p>

<p>
— Lasciateli fare.
</p>

<p>
— Ed aumentano spaventosamente.
</p>

<p>
— Me ne rido.
</p>

<p>
— E non potremo più rifugiarci nella carrozza-salon.
</p>

<p>
— Questo è vero, Walter. Avremmo dovuto farlo prima.
</p>

<p>
Ora, discendere per passare nella nostra fortezza sarebbe pericoloso
per le nostre gambe.
</p>

<p>
— Ed anche per le nostre teste, credo.
</p>

<p>
— Non inquietatevi per così poco.
</p>

<p>
— Fulmini di Giove!... Guardate come diventano audaci.&nbsp;—
</p>

<p>
Un lupo enorme, un lupo nero dal pelo irsuto e fumante
per la lunga corsa, si era slanciato sul predellino di sinistra
tentando di azzannare le gambe dello studente.
</p>

<p>
Dik però l'aveva scorto a tempo, e senza abbandonare il
volante, aveva afferrata rapidamente una Colt che si trovava
sospesa allo scudo, fulminandolo con un paio di palle.
</p>

<p>
— Grazie, mio bravo <i>chaffeur</i>, — gridò lo studente, il quale
si trovava in quel momento col fucile scarico. — Cercherò di
rendervi, più tardi, questo favore.&nbsp;—
</p>

<p>
Un sorrisetto ironico fu la risposta dell'ex-baleniere.
</p>

<p>
— Signor di Montcalm, che cosa facciamo adunque? — riprese
lo studente, dopo d'aver sparato l'una dietro l'altra, cinque
o sei rivolverate. — Ci lasceremo rosicchiare i piedi?
</p>

<p>
— Dik, — disse il canadese, invece di rispondergli. — Arrestate
la macchina.
</p>

<p>
— E poi? — chiese l'ex-baleniere, mentre lo studente spalancava
gli occhi.
</p>

<p>
— Saliamo sulla <i>capote</i> di cuoio e fuciliamo queste noiose
canaglie. Lassù non ci prenderanno.
</p>

<p>
<span class="pagenum" id="Page_101">[101]</span>
</p>

<p>
— Meravigliosa idea!... — esclamò Walter, afferrando innanzi
tutto le due cassette contenenti le cartuccie dei <i>mauser</i>
e delle Colt. — Assedio in piena foresta!...
</p>

<p>
Ecco un bel titolo per un capitolo d'un romanzo straordinario.
</p>

<p>
— Lasciate stare i romanzi e salite presto!... — gridò il canadese
prendendo le armi.
</p>

<p>
L'automobile si era fermata, affondando le sue ruote fra lo
strato nevoso, ed i lupi avevano rallentata la loro corsa per
scagliarsi, compatti, contro la macchina.
</p>

<p>
Come abbiamo detto, l'automobile aveva sopra di sè una
grossa <i>capote</i> di cuoio, situata a tre metri e mezzo dal livello
delle ruote, per proteggere i viaggiatori dalle raffiche di neve
e dai freddi intensi, senza obbligarli a cercare un rifugio nel
carrozzone di rimorchio.
</p>

<p>
Una solida armatura in ferro, tutta rivestita di grosso feltro,
la sorreggeva.
</p>

<p>
I tre uomini, vedendo i lupi scagliarsi, in un momento si
misero in salvo lassù, scaricando le rivoltelle.
</p>

<p>
Sette od otto animali, che si erano già gettati dentro la
<i>chassis</i> sperando di trovare, se non gli uomini, almeno dei viveri,
stramazzarono a destra ed a sinistra della macchina, ululando
spaventosamente.
</p>

<p>
I loro compagni, niente spaventati dai colpi di fuoco che si
succedevano con rapidità meravigliosa, poichè ora erano i <i>mauser</i>
che parlavano, in un baleno furono loro addosso divorandoli
semi-vivi.
</p>

<p>
— Ah!... Diavolo!... — esclamò Walter, sospendendo per un
istante il fuoco. — Io non ho mai veduto animali così ripugnanti!...
</p>

<p>
— Rimettete a domani le vostre riflessioni e consumate invece
delle cartuccie, — disse il canadese. — Non vedete che
<span class="pagenum" id="Page_102">[102]</span>
l'orda, invece di diminuire, continua ad ingrossare, malgrado i
grandi vuoti che abbiamo fatto?
</p>

<p>
— Che sia la foresta preferita dai lupi questa, signor Gastone?
</p>

<p>
— Parrebbe.
</p>

<p>
— Mi dispiace consumare tante munizioni. Dobbiamo serbarne
anche per gli orsi bianchi.
</p>

<p>
— Non temete: ne abbiamo una grossa provvista.
</p>

<p>
— Ed allora avanti. Pum!... Patatum!... Come cadono
bene!... Ottime armi questi <i>mauser</i>!... I boeri avevano ragione
a provarli contro i miei compatriotti in cambio dei loro vecchissimi
<i>röers</i>.
</p>

<p>
— Chiacchierate troppo, Walter, — disse il canadese. — Guardate
invece Dik: non pronuncia una parola, ma ammazza
invece continuamente.
</p>

<p>
— È vero, signor Gastone. Ah!... I signori dal pelame grigio
o nero si sono finalmente accorti che fa un po' troppo caldo
qui!... Ah!... Miei cari <i>gentlemen</i> dei boschi nevosi, non conoscete
ancora la portata delle nostre armi.
</p>

<p>
Più indietro, più indietro se volete salvare la pelle.&nbsp;—
</p>

<p>
I lupi, che erano spaventosamente aumentati, poichè ne
giungevano sempre, attirati dagli spari e dagli appelli disperati
dei loro compagni, dopo un furioso assalto spinto perfino dentro
lo <i>chassis</i> dell'automobile, avevano rotto le loro file e si
erano dispersi, arrestandosi a cento o centocinquanta passi dal
treno.
</p>

<p>
Si erano divisi in gruppetti di quattro o cinque, cercando
di ripararsi dietro gli enormi tronchi dei pini bianchi e rossi,
assolutamente impenetrabili anche alle palle dei <i>mauser</i>.
</p>

<p>
Avevano però formato una specie di cerchio irregolare intorno
alle due vetture, in modo da impedire ogni fuga.
</p>

<p>
Alcuni, più furbi, si erano rifugiati sotto lo <i>chassis</i> della
<span class="pagenum" id="Page_103">[103]</span>
macchina, pronti ad avventarsi contro i viaggiatori se avessero
osato abbandonare la <i>capote</i> di cuoio.
</p>

<p>
— Fulmini di Giove!... — esclamò l'eterno chiacchierone,
tormentando il grilletto del fucile. — Che cosa dite voi, signor
Gastone?
</p>

<p>
— Io dico che ci hanno bloccati, — rispose il canadese.
</p>

<p>
— Pare anche a me.
</p>

<p>
— Che possa durare molto questo assedio?
</p>

<p>
— Chi lo sa. Dipende dalla maggiore o minore pazienza
dei signori lupi.
</p>

<p>
— Voi che siete pratico del paese e delle bestie che lo abitano,
potreste spiegarvi un po' di più.
</p>

<p>
— Mio caro Walter, io non sono mai stato un lupo e perciò
non posso indovinare le intenzioni di quelle bestiaccie.
</p>

<p>
— E se questo assedio dovesse prolungarsi?
</p>

<p>
— Ci armeremo di pazienza.
</p>

<p>
— Siamo senza viveri, signore, poichè le provviste si trovano
nel carrozzone-salon.
</p>

<p>
— Stringeremo la cintola dei nostri calzoni per ora.
</p>

<p>
— Ah!... Diavolo!...
</p>

<p>
— Ohè, signor studente, credevate di andare al Polo placidamente
sdraiato su un sedile o su un letto, col cuoco sempre
ai vostri ordini e la stufa sempre russante?
</p>

<p>
— No, no, signor Gastone, tutt'altro.
</p>

<p>
— Allora non vi lamentate così presto, mio bravo campione
di Cambridge, — disse il canadese, ridendo.
</p>

<p>
— Converrete però con me che la nostra situazione può diventare
poco allegra. Guardate: comincia a nevicare per di più.
</p>

<p>
— Ah!... Questa sì che secca, se l'assedio dovrà prolungarsi.
</p>

<p>
— Se non ci fossero sotto le vetture quei cinque o sei lupi
si potrebbe scendere sotto la <i>capote</i> e metterci al coperto.
</p>

<p>
— Non vi consiglio di tentarlo, Walter. Queste bestie sono
<span class="pagenum" id="Page_104">[104]</span>
ancora troppo affamate. Suvvia, riprendete il fucile e cerchiamo
di decimare quelle bestiaccie.&nbsp;—
</p>

<p>
L'ex-baleniere, durante quel dialogo, non aveva cessato di
far fuoco. Disteso sulla <i>capote</i> mirava con calma, da uomo che
ci tiene a non sprecare le sue cartuccie, e ogni volta che un
lupo commetteva l'imprudenza di mostrarsi lo fulminava con
una precisione meravigliosa.
</p>

<p>
Se parlava poco agiva molto, destando un vero entusiasmo
nel canadese.
</p>

<p>
Per una mezz'ora i tre viaggiatori continuarono a sparare,
sbagliando ben pochi colpi, poi sostarono.
</p>

<p>
I lupi, diventati eccessivamente diffidenti, non ardivano più
mostrarsi.
</p>

<p>
Avevano ormai compreso che avevano da fare con degli uomini
ben risoluti a difendersi e che sapevano maneggiare terribilmente
quei piccoli eppure tremendi arnesi di distruzione,
e si tenevano in guardia per non farsi sterminare troppo presto.
</p>

<p>
Che cosa aspettavano? Che gli assediati si decidessero ad
offrire loro le proprie gambe? Oppure aspettavano la notte, già
non lontana, per ritentare un assalto disperato?
</p>

<p>
Ed intanto la neve continuava a cadere, lenta, silenziosa,
cadendo fra albero ed albero, intorno all'automobile ormai arenata
come un veliero che ha dato in secco su un bassofondo.
</p>

<div class="chapter">
<p><span class="pagenum" id="Page_105">[105]</span></p>

<h2 id="cap9">CAPITOLO IX.
<span class="smaller">La baia di Hudson.</span></h2>
</div>

<p>
La notte calava rapidissima essendo le giornate assai corte
nell'Alto Canadà verso la fine dell'autunno, e la situazione non
accennava a cambiare, anzi minacciava di diventare di momento
in momento più grave, poichè la neve cadeva sempre,
travolta da un freddissimo vento che soffiava dalle non lontane
plaghe della baia d'Hudson.
</p>

<p>
I lupi, più affamati che mai ed ostinati ad avere per cena
un abbondante pasto di carne umana, non si erano mossi, nè
avevano rotte le loro file.
</p>

<p>
Si lasciavano coprire dalla neve e sfidavano filosoficamente
il freddo che diventava sempre più intenso, raddoppiando le loro
guardie per paura che i tre assediati tentassero di fuggire.
</p>

<p>
Dopo le terribili lezioni ricevute, non avevano più abbandonati
i loro posti, con grande collera del campione di Cambridge,
il quale aveva ormai cacciate mezza dozzina di palle nei tronchi,
dei giganteschi alberi, sbagliando le punte dei musi dei prudentissimi
animali.
</p>

<p>
E la neve intanto cadeva; cadeva senza posa, minacciando
di immobilizzare l'intero treno e di seppellire i disgraziati assediati,
sempre stesi sulla <i>capote</i> di cuoio dell'automobile.
</p>

<p>
Ah!... Se avessero potuto raggiungere il carrozzone-salon, se
ne sarebbero infischiati di quel blocco. Avrebbero accesa la loro
stufa, si sarebbero preparati un buon pranzetto, avrebbero fatte
<span class="pagenum" id="Page_106">[106]</span>
delle buone pipate e quindi una buona dormita sui loro comodi
lettucci con delle pesanti coperte indosso.
</p>

<p>
Disgraziatamente avevano indugiato troppo, credendo di poter
respingere facilmente le fameliche bestie con un fuoco d'inferno,
ed ora era troppo tardi per tentare la ritirata. Se l'avessero
tentata, in un baleno tutti quei lupi, un centinaio per
lo meno, si sarebbero scagliati loro addosso ed indubbiamente
li avrebbero addentati prima che aprissero la porta del carrozzone.
</p>

<p>
— Ebbene, signor Gastone, — disse ad un certo momento
il giovane studente, scuotendosi di dosso, per la ventesima volta,
la neve che lo copriva e gettando via, col calcio del fucile,
quella che lo circondava. — Sapreste dirmi come finirà questa
avventura?
</p>

<p>
— Mah!... — si era limitato a rispondere il canadese, il quale,
abituato ai freddi intensissimi ed alle copiose nevicate del Canadà,
non sembrava preoccuparsi gran che del freddo.
</p>

<p>
— Noi corriamo il pericolo di gelare vivi, signore. Se questo
assedio dovesse durare tutta la notte, noi domani saremo
più stecchiti dei merluzzi di Terranuova.
</p>

<p>
— Guardate che cosa fa Dik.
</p>

<p>
— Sì, fuma placidamente la sua pipa monumentale e si lascia
coprire dalla neve come se fosse un esquimese.
</p>

<p>
— Si prepara la sua tana da orso bianco, — rispose il canadese.
</p>

<p>
— Ma quello è un baleniere, signor Gastone.
</p>

<p>
— Forse che la sua carne è diversa della mia e della vostra?
Imitatelo, mio caro Walter, e quando anche voi sarete
ben coperto, non vi lamenterete troppo del freddo.
</p>

<p>
Accendete la vostra pipa e lasciate che nevichi.
</p>

<p>
— Preferirei trovarmi nel carrozzone dinanzi ad una zuppa
fumante di fagiuoli.
</p>

<p>
<span class="pagenum" id="Page_107">[107]</span>
</p>

<p>
— Veramente ci starei anch'io, mio bravo amico, ma i lupi
non ci vogliono permettere questo lusso.
</p>

<p>
— Un'idea, signor Gastone!... — esclamò improvvisamente
lo studente, picchiandosi la fronte.
</p>

<p>
— Dite pure.
</p>

<p>
— Voi avete portato con voi delle cartuccie di dinamite per
far saltare, se fosse necessario, i blocchi di ghiaccio che ci impedissero
di avanzare.
</p>

<p>
— Certo: ne ho un bel numero.
</p>

<p>
— Se le provassimo contro i lupi?
</p>

<p>
— Farebbero indubbiamente delle vere stragi.
</p>

<p>
— E perchè non le proviamo?
</p>

<p>
— Perchè si trovano nel carrozzone.&nbsp;—
</p>

<p>
Walter si era bruscamente alzato, levandosi dalla cintura
un solido <i>bowie-knife</i>, e collo sguardo aveva misurata la distanza
che separava la macchina dal carrozzone.
</p>

<p>
— Un paio di metri!... — esclamò. — Che miseria pel campione
di Cambridge. Anche un novellino dell'Università d'Oxford
non si guarderebbe indietro.
</p>

<p>
È vero che c'è il pericolo di scivolare e di cadere fra le
bocche di quei cento affamati.
</p>

<p>
— Che cosa vorreste tentare, Walter? — chiese il canadese.
</p>

<p>
— Credete che con questa buona lama si possa forzare il
tetto della nostra casa ambulante? Non sono troppo grasso, e
levando qualche tavola potrei passare.
</p>

<p>
— Una riparazione facile a farsi, è vero Dik?
</p>

<p>
— Sì, padrone, — rispose il meccanico, che era ormai quasi
interamente sepolto sotto la neve.
</p>

<p>
— Allora salto, — disse lo studente.
</p>

<p>
— Badate alle cadute.
</p>

<p>
— A me, Cambridge!... — gridò l'allegro giovanotto. — Proteggi
il tuo campione!...&nbsp;—
</p>

<p>
<span class="pagenum" id="Page_108">[108]</span>
</p>

<p>
Le sue lunghissime gambe si tesero ed il corpo intero si sollevò,
attraversando facilmente la distanza che separava l'automobile
dal carrozzone.
</p>

<p>
— Ecco un vero saltatore!... — esclamò il canadese. — È
vero, Dik?&nbsp;—
</p>

<p>
L'ex-baleniere rispose con una specie di grugnito e non
voltò nemmeno la testa. Abituato agli intensi freddi dei mari
polari, si trovava benissimo sotto il lenzuolo nevoso, specialmente
colla pipa fra le labbra.
</p>

<p>
Oh, ne aveva passate ben altre delle nottate terribili al nord
dello stretto di Behring e sulle coste dell'Alaska!...
</p>

<p>
Lo studente era caduto quasi nel mezzo del tetto del
carrozzone, tenendosi ancora in piedi per un prodigio di
equilibrio e provocando, da parte dei lupi sempre vigilanti,
degli ululati spaventevoli che non lo avevano però affatto
commosso.
</p>

<p>
Essendo quel tetto ben più alto della <i>capote</i> di cuoio della
macchina, poteva ridersi delle minaccie dei cervieri ed anche
dei neri, buoni corridori ma pessimi saltatori di fronte ad un
campione di Cambridge.
</p>

<p>
— Dik, — disse il canadese, volgendosi verso il meccanico. — Vi
sentireste in caso di tentare anche voi il salto?
</p>

<p>
— Preferisco starmene qui sotto la neve, signore. Non sono
mai stato un saltatore io.
</p>

<p>
— Ed io preferirei trovarmi al coperto. Dopo tutto non mi
sembra un gran che fare quella volata, ora che Walter si troverà
pronto a sorreggerci.
</p>

<p>
Là, proviamo.
</p>

<p>
— Venite anche voi, signore? — chiese lo studente che
stava sbarazzando il tetto del carrozzone.
</p>

<p>
— Vengo ad aiutarvi. Tenetevi pronto ad afferrarmi.&nbsp;—
</p>

<p>
Misurò collo sguardo per bene la distanza, si raccolse su sè
<span class="pagenum" id="Page_109">[109]</span>
stesso, poi si slanciò cadendo fra le braccia aperte dello studente.
</p>

<p>
— Signor di Montcalm, — disse l'allegro giovanotto, — voi
meritereste di prendere parte alle gare del <i>Queen's Club</i>.
</p>

<p>
Io stesso avrei in voi un serio rivale nel salto.
</p>

<p>
— Io non appartengo nè all'Università di Cambridge, nè a
quella di Oxford, — rispose il canadese. — E poi senza il vostro
pronto aiuto sarei andato certamente colle gambe in aria
ed avrei finito il mio salto fra le mascelle dei lupi.
</p>

<p>
Orsù, amico, cerchiamo di aprirci una via attraverso al
tetto. In due lavoreremo più rapidamente.&nbsp;—
</p>

<p>
Sbarazzarono il coperto dalla neve, tagliarono coi loro robustissimi
coltelli lo strato di zinco, poi quello di feltro, e misero
allo scoperto le tavole.
</p>

<p>
Seguendo colle punte delle armi le connessure, dopo un
quarto d'ora di lavoro accanito riuscivano finalmente a levare
due tavoloni, ottenendo uno spazio sufficiente per far passare
i loro corpi.
</p>

<p>
— Finalmente!... — esclamò lo studente che pel primo si
era calato nel carrozzone, andando a cadere su una cassa. — Ora
i signori lupi avranno da fare con noi.
</p>

<p>
— Accendete una lampada, — disse il canadese, il quale lo
aveva subito seguito.
</p>

<p>
— E poi la stufa, signore. Io non posseggo la pelle di quell'orso
di Dik. È vero che lui è stato baleniere.&nbsp;—
</p>

<p>
Come al solito, chiacchierava assai ma agiva anche molto.
Il lume fu acceso, poi subito dopo la stufa, operazione facilissima
che non richiedeva nemmeno mezzo minuto, non trattandosi
che di dar fuoco all'essenza minerale, quindi fu sturata
una bottiglia di vecchio <i>wisky</i> che in quel momento era più necessaria
della stufa, poichè i due viaggiatori erano intirizziti
dal freddo.
</p>

<p>
<span class="pagenum" id="Page_110">[110]</span>
</p>

<p>
Riscaldatisi con un paio di bicchierini e rimesse a posto le
due tavole del tetto per impedire l'ingresso alla neve, che cadeva
sempre abbondante, si misero a cercare la cassetta contenente
le cartuccie di dinamite, impresa facile poichè tutte
le casse erano state prima diligentemente numerate.
</p>

<p>
— Ecco qui tanta materia esplosiva da far saltare tutti i
lupi della terra, — disse il canadese prendendone, con precauzione,
cinque o sei. — Walter, aprite una finestra mentre io
accendo una miccia.
</p>

<p>
— Non salteremo anche noi per caso? — chiese lo studente. — Io
ho sempre avuto un gran terrore per questi terribili
esplosivi.
</p>

<p>
— La cartuccia è pesante e andrà ben lontana.
</p>

<p>
— E la neve non spengerà la miccia?
</p>

<p>
— Non vi è pericolo.&nbsp;—
</p>

<p>
Il canadese si affacciò alla finestra, tenendo in mano una
delle sei cartuccie il cui cordoncino già fumava.
</p>

<p>
Trenta o quaranta lupi si erano radunati ad una cinquantina
di passi dall'automobile, come se si preparassero a tentare
un nuovo assalto.
</p>

<p>
Era il buon momento per somministrare a quegli affamati
una tremenda lezione.
</p>

<p>
— Walter, — disse il canadese. — Gettatevi a terra.&nbsp;—
</p>

<p>
Poi lanciò a tutta forza la cartuccia attraverso la finestra,
facendola cadere in mezzo alla banda urlante.
</p>

<p>
Un momento dopo una detonazione formidabile si propagava
sotto la foresta e così forte che il treno intero fu scosso
e spostato.
</p>

<p>
Walter ed il canadese si erano precipitati verso la finestra,
mentre si udiva Dik che imprecava.
</p>

<p>
Del gruppo dei lupi raccoltisi per ritentare l'attacco non ne
esisteva più uno.
</p>

<p>
<span class="pagenum" id="Page_111">[111]</span>
</p>

<p>
Il potente esplosivo li aveva, per modo di dire, polverizzati.
Gli altri invece scappavano a tutte gambe, colle code basse,
ululando spaventosamente.
</p>

<p>
— Credo che sia bastato, — disse il canadese.
</p>

<p>
— Che strage, signor Gastone! — esclamò lo studente.
</p>

<p>
Poi udendo ancora il meccanico brontolare, gridò:
</p>

<p>
— Ohè, mastro Dik, vi è caduto addosso qualche lupo?
</p>

<p>
— Ho perduto la mia coperta di neve che mi teneva così
caldo, — rispose l'ex-baleniere. — Mi è stata portata via di
colpo.
</p>

<p>
— Posso offrirvene una di buona lana accanto alla stufa,
insieme a una mezza bottiglia di <i>wisky</i> vecchio quanto
Noè.
</p>

<p>
Lasciate il vostro covo di orsi bianchi, ora che i lupi si sono
congedati.&nbsp;—
</p>

<p>
Se non vi fosse stata la promessa di un paio di bicchieri di
quella fortissima bevanda della quale tutti gli americani
fanno un uso smodato, probabilmente l'ex-baleniere, che se ne
rideva delle nevi, non si sarebbe mosso, ed avrebbe attesa
un'altra coperta candida. Bevitore emerito, come lo sono quasi
tutti gli uomini di mare, non seppe resistere alla tentazione e
saltò a terra sprofondando nella neve fino alle anche, e raggiunse
la porta del carrozzone già aperta.
</p>

<p>
— Volevate proprio dormire lassù al fresco? — gli chiese
Walter, chiudendo subito, affinchè il dolcissimo calore della stufa
non sfuggisse. — Io mi trovo meglio qui, non essendo nato
esquimese.&nbsp;—
</p>

<p>
Dik alzò le spalle e si attaccò alla bottiglia.
</p>

<p>
Il canadese rinchiuse accuratamente la cassetta delle pericolose
cartuccie e si mise a preparare la cena, aiutato dallo studente.
</p>

<p>
Intanto fuori continuava a nevicare ed il vento sibilava o
<span class="pagenum" id="Page_112">[112]</span>
ruggiva attraverso la foresta, torcendo perfino i grossi rami dei
pini bianchi e rossi.
</p>

<p>
I lupi in lontananza ululavano sempre, senza però osare accostarsi
al treno.
</p>

<p>
Ne avevano avuto abbastanza di quella cartuccia, dopo le
gravi perdite subìte prima.
</p>

<p>
— Aspettiamo domani, — disse il canadese, quando ebbero
terminato di cenare. — Intanto il freddo rassoderà la neve.
</p>

<p>
— Purchè i lupi non attacchino le pneumatiche, — disse
Walter.
</p>

<p>
— Sono così robuste da sfidare i loro denti. Orsù, cacciamoci
sotto le coperte.&nbsp;—
</p>

<p>
Tutta la notte il vento soffiò con estrema violenza, facendo
tremare perfino le grosse vetrate delle piccole finestre, e la neve
non cessò dal turbinare.
</p>

<p>
All'indomani, quando Dik aprì la porta per recarsi all'automobile,
trovò uno strato nevoso alto quanto i predellini delle
due vetture, ma così solido da reggere benissimo anche una piccola
nave.
</p>

<p>
Un freddo intensissimo ed improvviso, aveva gelato
tutto.
</p>

<p>
— Si può andare? — chiese il canadese, affacciandosi alla
porta.
</p>

<p>
— Rompiamo lo strato che rinserra le ruote e poi vedrete
che bella corsa faremo. Io conto di farvi pranzare sulle rive
della baia di Hudson.
</p>

<p>
— Allora non perdiamo tempo.&nbsp;—
</p>

<p>
Mandarono giù in fretta un paio di tazze di <i>thè</i> ben bollente,
si armarono di vanghe e di picconi ed attaccarono poderosamente
lo strato gelato, per fare alla macchina un po' di
largo e prendere lo slancio.
</p>

<div class="figcenter"><a id="fi112a"></a>
  <img src="images/i112a.jpg" alt="" />
<p class="caption">.... quelli del Canadà superano per statura e peso tutti gli altri, — disse il canadese. (Cap. IX).</p>
</div>

<p>
Un'ora dopo il treno già filava magnificamente attraverso
<span class="pagenum" id="Page_113">[113]</span>
la foresta gelata, con una velocità di quaranta chilometri all'ora.
</p>

<p>
Walter ed il canadese, ben avvolti in pesanti pelliccie, avevano
ripreso il loro posto dietro il meccanico, tenendo i fucili
fra le gambe, sempre in attesa di fare qualche buon colpo onde
variare, con qualche buon pezzo di selvaggina, la minuta del
pranzo.
</p>

<p>
L'automobile si comportava magnificamente anche perchè
il terreno su cui s'alzava l'immensa foresta, si manteneva costantemente
piano.
</p>

<p>
La neve, tramutata ormai quasi in un banco di ghiaccio,
non cedeva sotto il peso del treno. Era bensì vero che qualche
volta succedevano degli slittamenti, ma poi la macchina riprendeva
il suo slancio con un <i>teuff-teuff</i> sonoro.
</p>

<p>
Di quando in quando della piccola selvaggina s'alzava fra i
cespugli di rose canine e di bacche, semi-sepolte nella neve, e
scappava via con velocità fulminea.
</p>

<p>
Erano per lo più lupatti, volpi e martore. Di tratto in tratto
però qualche schiera di grossi cigni, emigranti verso il sud,
passavano fischiando, producendo un rumore strano colle loro
ali piuttosto deboli per sorreggere dei corpacci pesanti una trentina
ed anche più di libbre.
</p>

<p>
Verso il mezzodì il treno lasciava finalmente la grande
foresta e si slanciava attraverso ad una sconfinata pianura
tutta bianca e gelata la quale proiettava, verso le
nubi gravide di neve, una luce intensissima, acciecante: era
l'<i>ice-blink</i>.
</p>

<p>
Il canadese stava per dar ordine a Dik di arrestare l'automobile
per preparare il pranzo, quando degli ululati si fecero
udire verso il margine della foresta che avevano appena lasciata.
</p>

<p>
— Toh!... — esclamò lo studente. — Ancora i lupi!...
</p>

<p>
<span class="pagenum" id="Page_114">[114]</span>
</p>

<p>
— In caccia, — rispose il canadese, il quale tendeva gli
orecchi.
</p>

<p>
— Di chi?
</p>

<p>
— Ma!... Forse di qualche <i>caribou</i> o di qualche altro grosso
animale. Se si trattasse d'un piccolo capo di selvaggina non
urlerebbero tanto.
</p>

<p>
Dik, fermate!...&nbsp;—
</p>

<p>
L'automobile slittò per una ventina di metri, poi si
arrestò.
</p>

<p>
Gli ululati dei lupi continuavano verso la foresta. A giudicarlo
dalle urla non doveva trattarsi d'un grosso branco.
</p>

<p>
Il signor di Montcalm, ritto sul sedile, col mauser in mano,
osservava attentamente, pronto a far fuoco.
</p>

<p>
Ad un tratto un grosso animale che rassomigliava ad un
grande cervo, assai più alto di quelli comuni, fornito di lunghe
corna ramose e colla pelliccia bruno-rossastra, si slanciò fuori
dalla foresta, filando velocemente verso la vasta pianura.
</p>

<p>
Sette od otto grossi lupi grigi gli stavano alle calcagna,
stringendolo da presso.
</p>

<p>
Un colpo di fuoco risuonò.
</p>

<p>
L'animale fece un gran salto, rizzandosi poscia sulle zampe
deretane e scuotendo disperatamente la testa, poi si abbattè.
</p>

<p>
I lupi, sorpresi da quella detonazione e da quella inaspettata
caduta, si erano fermati bruscamente, non osando scagliarsi
su quel corpo che si dibatteva ancora fra le ultime convulsioni
dell'agonia.
</p>

<p>
D'altronde il treno aveva ripresa la corsa e si dirigeva
verso il margine della foresta.
</p>

<p>
— A voi ora, Walter, — aveva detto il canadese, la cui
arma fumava ancora. — Sbarazzatemi da quei pochi predoni.&nbsp;—
</p>

<p>
Sei colpi rimbombarono uno dietro l'altro e cinque lupi caddero
<span class="pagenum" id="Page_115">[115]</span>
in mezzo alla neve per non più rialzarsi. Solamente l'ultimo,
sfuggito miracolosamente alla sesta fucilata, potè rifugiarsi
nella vicina foresta.
</p>

<p>
— Diavolo d'uomo!... — esclamò il canadese, guardando con
ammirazione lo studente. — La Compagnia delle pelliccie della
baia d'Hudson avrebbe fatto con voi un buon acquisto.
</p>

<p>
Voi sparate meglio dei più vecchi <i>trappeurs</i> dell'alto Canadà,
mio caro.
</p>

<p>
— Lo credete? — chiese Walter, ridendo.
</p>

<p>
— Rimpiango fin d'ora gli orsi bianchi che incontreremo
sul nostro cammino.
</p>

<p>
— Mi pare però, signor di Montcalm, che anche voi non
scherziate quando vi appoggiate il fucile alla spalla.
</p>

<p>
Avete fulminata quella povera bestia con una precisione matematica,
come avrebbe detto il mio vecchio maestro di tiro a
segno, quell'ottimo John Cardik.
</p>

<p>
— Ah!... Perchè s'insegna anche a sparare all'Università di
Cambridge? Poveri studi!...
</p>

<p>
— Ma si diventa uomini.
</p>

<p>
— Eh, lo vedo, — disse il canadese. — Poco pane della
scienza ed invece molto <i>sport</i>.&nbsp;—
</p>

<p>
L'automobile era giunto presso il <i>wapiti</i>. La povera bestia
era stata colpita presso l'occhio sinistro e la palla umanitaria — come
viene chiamata la pallottola del <i>mauser</i> — gli aveva
attraversato il cervello.
</p>

<p>
— Che cosa ne faremo di tanta carne? — chiese lo studente. — È
un cervo splendido. Mai ne ho veduto uno di così
grosso.
</p>

<p>
— Quelli del Canadà superano per statura e peso tutti gli
altri, — disse il canadese. — Carichiamolo sulla vettura di rimorchio
e poi penseremo a farlo a pezzi e gelarlo. I viveri non
sono mai troppi per la gente che va al Polo.
</p>

<p>
<span class="pagenum" id="Page_116">[116]</span>
</p>

<p>
— Infatti mi hanno detto che la maggior parte degli esploratori
polari sono morti di fame.
</p>

<p>
— Purtroppo, — rispose il canadese.
</p>

<p>
Issarono, non senza grandi sforzi, il <i>wapiti</i> sul carrozzone,
poi l'automobile riprese la corsa attraverso la sconfinata pianura
bianca.
</p>

<p>
Il freddo era sempre intensissimo, malgrado che il sole,
molto pallido a dire il vero, si fosse aperto un varco fra le
nuvole sempre gravide di neve.
</p>

<p>
Sopra l'automobile sfilavano, di quando in quando, lunghissime
file di volatili diretti verso il sud, in cerca d'un clima più
mite.
</p>

<p>
Erano corvi di mare, oche selvatiche, anitre e stormi
immensi di gru. Doveva fare un bel freddo sulla baia di
Hudson.
</p>

<p>
— Essi scappano e noi invece saliamo verso il nord, — disse
lo studente, il quale si era provato a sparare qualche
colpo senza buon successo però, data la grande altezza. — Se
incontrate quel caro <i>yankee</i> ditegli che siamo già vicini
al Polo.
</p>

<p>
A proposito, che sia già partito o che stia ancora sospirando
sotto le finestre di <i>miss</i> Ellen?
</p>

<p>
— Suppongo che sia già in viaggio, — rispose il canadese.
</p>

<p>
— Che lo incontriamo in qualche luogo?
</p>

<p>
— Forse nelle vicinanze del Polo, se entrambi riusciremo a
giungervi. Come vi ho detto mi si disse che invece di seguire
le coste occidentali della grande baia si sarebbe tenuto verso
quelle orientali per raggiungere al più presto la Groenlandia,
terra che io invece non conto affatto di toccare.
</p>

<p>
Noi saliremo direttamente fino alla terra di Grant, passando
sempre attraverso le isole.
</p>

<p>
<span class="pagenum" id="Page_117">[117]</span>
</p>

<p>
— Vi spiacerebbe incontrarlo al Polo?
</p>

<p>
— Preferirei non vederlo, mio caro Walter. Già io non gli
presterei nessuna assistenza e lui farebbe certamente altrettanto,
anche se ci trovasse morenti di fame.
</p>

<p>
— Eh, da quei <i>yankee</i> tutto si può attendere.
</p>

<p>
— Signore, — disse in quel momento lo <i>chaffeur</i>. — Siamo
già in vista della baia.
</p>

<p>
— Così presto!... Sento come il freddo aumenta rapidamente.
</p>

<p>
Gli <i>ice-bergs</i> fanno sentire la loro influenza.&nbsp;—
</p>

<p>
Si era alzato e proteggendosi gli occhi con ambe le mani,
per vincere i bagliori acciecanti del sole riflettentisi sulla
bianca pianura, aveva spinti gli sguardi verso il settentrione.
</p>

<p>
Una linea azzurro-cupa spiccava vivamente sul luminoso
orizzonte, cosparso di grossi punti bianchi.
</p>

<p>
— È la baia coi suoi quasi eterni ghiacci galleggianti, — disse. — Se
qualche accidente non interrompe la nostra corsa,
faremo presto a raggiungere il Polo.
</p>

<p>
Speriamo che i canali delle terre boreali siano tutti gelati e
tutto andrà allora bene.
</p>

<p>
— Una grande bella baia, è vero signor di Montcalm? — chiese
Walter.
</p>

<p>
— Sarebbe anzi stato meglio chiamarla mare di Hudson,
poichè è un vero mare.
</p>

<p>
È vero che il suo scopritore non aveva avuto il tempo di
constatarne la vastità.
</p>

<p>
— Perchè naufragò forse?
</p>

<p>
— Peggio che peggio, amico. La sua fine fu tragica e forse
terribilmente tragica.
</p>

<p>
Era un gran bravo navigatore quel vostro compatriotta che
si era già distinto in altre navigazioni polari nei pressi dello
<span class="pagenum" id="Page_118">[118]</span>
Spitzberg e che era salito in grande fama per le sue osservazioni
idrografiche e magnetiche, fra le altre quella sull'inclinazione
dell'ago magnetico.
</p>

<p>
Nel 1610, aiutato da negozianti, armata una nave, salpava
per queste regioni, animato dalla speranza di poter trovare il
famoso passaggio del nord-ovest, scoperto invece più di due secoli
e mezzo dopo da Mac-Clure.
</p>

<p>
— Che navi avevano allora quegli audaci naviganti?
</p>

<p>
— Dei miserabili navigli di cento o centocinquanta tonnellate
e niente di più.
</p>

<p>
— Continuate, signor Gastone. Le scoperte polari mi hanno
sempre interessato.
</p>

<p>
— Più fortunato di tanti altri, Hudson raggiunge felicemente
l'America, tocca l'estremità nord-ovest del Labrador,
scopre il gran fiume che oggidì porta il suo nome, ed avanzando
nel canale intravvisto cento dieci anni prima da Corte-real,
scopre la grande baia che ci sta dinnanzi.
</p>

<p>
Ma lì, su quelle acque, sventure inaudite piombano sulla
spedizione.
</p>

<p>
I ghiacci imprigionano la sua nave nella baia di S. Michele,
impedendo il ritorno.
</p>

<p>
La fame non tarda a farsi sentire tremenda, poichè le provviste
portate erano state tutt'altro che abbondanti.
</p>

<p>
Per qualche mese si nutrono di pernici bianche, di oche, di
anitre e di cigni, poi, emigrati quei volatili, si vedono costretti
a nutrirsi di licheni.
</p>

<p>
Sul principio del Giugno dell'anno seguente lo sgelo permette
finalmente ai naviganti di rimettersi alla vela.
</p>

<p>
Avevano preso molto pesce durante la primavera, ma ben
poco ne era rimasto.
</p>

<p>
Hudson divide fra l'equipaggio diventatogli ostilissimo mercè
le arti infami del segretario Green, che pure aveva ricevuto
<span class="pagenum" id="Page_119">[119]</span>
tanti benefici dallo sfortunato esploratore, e tenta di riguadagnare
l'Inghilterra.
</p>

<p>
I suoi sforzi non sono condivisi dai suoi marinai, e la cospirazione,
da lunga mano preparata dal Green, il 21 Giugno
scoppia.
</p>

<p>
Il disgraziato Hudson viene calato in una scialuppa insieme
a tutti gli ammalati che si trovavano a bordo, con viveri per
qualche giorno, un fucile e poche munizioni, ed abbandonato
fra i ghiacci galleggianti.
</p>

<p>
— Ah!... Canaglie!... — esclamò lo studente. — E che cosa
accadde di quei disgraziati?
</p>

<p>
— Quello che doveva fatalmente accadere: morirono tutti
di fame e di freddo, almeno così si suppone, poichè nè di Hudson
nè dei compagni che aveva nella scialuppa più mai si
ebbero notizie.
</p>

<p>
— E quel furfante di Green?
</p>

<p>
— Non godette a lungo il frutto della sua vigliacca azione,
che privava la marina inglese d'uno dei suoi più grandi esploratori.
</p>

<p>
Venuto a questione con una tribù di esquimesi del Labrador,
fu massacrato e probabilmente anche mangiato.
</p>

<p>
La nave, dopo una infinità di disgrazie ed i suoi ultimi marinai,
costretti a cibarsi di candele, di pezzi di pelle bollita e
di ossa d'animali triturate per formare una specie di pane,
giungevano finalmente alla baia di Galway, nell'Irlanda.
</p>

<p>
— Avrebbero dovuto appiccarli tutti!...
</p>

<p>
— Mentre pare che così non sia avvenuto, — rispose il canadese. — Ecco
la baia: vediamo se possiamo fucilare delle foche
o qualche morsa.&nbsp;—
</p>

<div class="chapter">
<p><span class="pagenum" id="Page_120">[120]</span></p>

<h2 id="cap10">CAPITOLO X.
<span class="smaller">Una caccia emozionante.</span></h2>
</div>

<p>
La baia di Hudson è una delle più vaste che si trovano
nell'America settentrionale e non ha che una sola rivale: la baia
di Baffin che le è però inferiore per vastità.
</p>

<p>
Sia l'una che l'altra potrebbero chiamarsi mari, poichè prima
di attraversarle occorrono parecchi giorni di navigazione, anche
pei grandi pericoli che presentano, essendo sempre ingombre di
grandi banchi di ghiaccio e di montagne galleggianti che le correnti
polari trascinano verso il sud.
</p>

<p>
Quella d'Hudson si trova al di qua del circolo polare artico,
poichè comincia all'isola di Southampton e finisce colla
baia di James la quale si caccia, come un gigantesco cuneo, entro
l'alto Canadà, eppure il suo clima è rigidissimo quasi quanto
quello della baia di Baffin che si sviluppa invece al di là del
circolo polare e sulle sue coste non possono sorgere città. Non
vi sono che qua e là dei piccoli forti appartenenti alla Compagnia
delle pelliccie e che per sei od anche otto mesi dell'anno
si trovano quasi sepolti fra la neve.
</p>

<p>
Vi s'incontrano invece numerose tribù di esquimesi, specialmente
lungo le coste del Labrador, tribù che non hanno sedi
fisse, quantunque invece di vivere entro capanne di ghiaccio
come i loro confratelli del settentrione, si fabbrichino delle casupole
di pietre ammonticchiate e rinsaldate con ammassi di
torba.
</p>

<p>
<span class="pagenum" id="Page_121">[121]</span>
</p>

<p>
Non sono però nè leali, nè ospitali come i loro compatrioti
dei ghiacci eterni. La vicinanza della civiltà li ha corrotti
e sono diventati dei ladri temibili, ed hanno perduto completamente
quel po' di buono che avevano prima.
</p>

<p>
Nel punto ove l'automobile era giunto, la costa si profilava
frastagliata capricciosamente ed assolutamente deserta.
</p>

<p>
Qualche tribù di esquimesi doveva però aver trascorso l'estate
in quei luoghi, poichè esistevano ancora degli avanzi di
casupole, circondati da ammassi di ossami appartenenti a foche
ed a morse.
</p>

<p>
La immensa baia non era ancora interamente gelata, quantunque
lungo le sue coste si fossero ormai fissati i primi banchi
di ghiaccio. Al largo fluttuavano pesantemente, dondolandosi,
molti <i>ice-bergs</i>, alcuni dei quali di proporzioni gigantesche,
seguiti da un numero infinito di <i>palks</i> e di <i>streams</i>, ossia piccoli
banchi circolari od allungati staccatisi certamente dai grandi
<i>palks</i> delle baie e dei golfi situati al di là del circolo artico.
</p>

<p>
— Si direbbe che siamo già giunti al Polo, — disse Walter,
il quale seguiva cogli sguardi gli immensi stormi di uccelli marini
volteggianti sopra quei ghiacci.
</p>

<p>
— Mentre non siamo che al principio del viaggio, — rispose
il canadese, il quale invece esaminava la costa occidentale,
per rendersi conto dello stato della via che dovevano percorrere.
</p>

<p>
— E non si possono vedere quei brutti musi di esquimesi?
</p>

<p>
— Oh, ne incontreremo certamente. A voi, guardate laggiù:
non vi pare di scorgere delle sottili colonne di fumo?
</p>

<p>
— Che vi sia qualche accampamento?
</p>

<p>
— Può darsi.
</p>

<p>
— Se andassimo a visitare quei bevitori d'olio?
</p>

<p>
— Si può salire quella costa, Dik? — chiese il signor di
Montcalm.
</p>

<p>
<span class="pagenum" id="Page_122">[122]</span>
</p>

<p>
Il meccanico che era già balzato a terra, non aveva risposto.
Curvo innanzi, colle mani tese dinanzi agli occhi, pareva
che osservasse attentamente qualche cosa navigante al
largo.
</p>

<p>
— Mi avete capito, Dik? — chiese il canadese.
</p>

<p>
Ancora nessuna risposta.
</p>

<p>
— Fulmini di Giove!... Che sia diventato improvvisamente
sordo!... — esclamò lo studente. — Ohè, <i>chaffeur</i>, si può salire
quella costa colla nostra macchina?&nbsp;—
</p>

<p>
Questa volta il baleniere si scosse e dalle sue labbra contratte
uscì un grido:
</p>

<p>
— Scandaglia la <i>boete</i>!...&nbsp;—
</p>

<p>
Lo studente l'aveva guardato, domandandosi se per caso il
meccanico fosse improvvisamente impazzito.
</p>

<p>
Il canadese invece aveva fatto un salto innanzi, esclamando:
</p>

<p>
— Il grido della vedetta dei balenieri!... Dov'è, Dik!...
</p>

<p>
— Guardatela.... laggiù.... fra quei due <i>ice-bergs</i>!... Ah!...
Se avessi una scialuppa ed il mio rampone!...
</p>

<p>
— Signor Gastone, — disse lo studente. — Volete dirmi se
sta per sprofondarsi la baia d'Hudson?
</p>

<p>
— Non sprofonda affatto, anzi spinge a galla uno dei suoi
più giganteschi abitatori.
</p>

<p>
— Eccola la briccona!... Che colossale balena!... Deve essere
una <i>franca</i>, è vero, Dik?
</p>

<p>
— Sì, signore, — rispose l'ex-pescatore di cetacei, agitando
in alto il braccio destro e stringendo le dita come se cercasse
di afferrare qualche rampone.
</p>

<p>
— Fulmini di Giove!... — esclamò lo studente. — Ero dunque
io cieco poco fa per non vedere un simile mostro?&nbsp;—
</p>

<p>
A soli cinquecento metri dalla riva, fra due gigantesche montagne
di ghiaccio, era bruscamente comparsa a galla una enorme
<span class="pagenum" id="Page_123">[123]</span>
massa nera che aveva l'aspetto d'un fuso di metallo, poichè
percossa dal sole luccicava come se fosse d'acciaio.
</p>

<p>
All'estremità d'uno dei due capi, delle nuvole di vapore
sfuggivano ad intervalli, producendo un rumore strano, allargandosi
in forma d'un V.
</p>

<p>
Era una magnifica balena franca, una delle pochissime sfuggite
alla ferocia dei balenieri americani ed inglesi, i quali ormai
le hanno quasi completamente distrutte.
</p>

<p>
Quel gigante dei mari, il più grosso della specie, doveva misurare
per lo meno una ventina di metri in lunghezza e pesare
intorno alle settanta tonnellate, il peso di trecento grossi buoi
legati insieme.
</p>

<p>
— Come mai si trova così presso la costa? — chiese il canadese
al marinaio.
</p>

<p>
— Cercherà forse qualche posto adatto per deporre il balenottero,
poichè quella è una femmina e non un maschio.
</p>

<p>
— Il suo piccino? — chiese lo studente. — Dico piccino
per modo di dire poichè suppongo che i neonati di questi bestioni
debbono nascere ben grossi.
</p>

<p>
— Come un vitello, — rispose Dik, — ed ingrossa così rapidamente
che dopo poche settimane misura già, quel piccino,
sette ed anche otto metri di lunghezza.
</p>

<p>
— Che ottime balie devono essere le balene.
</p>

<p>
— E che madri affettuose, — aggiunse il canadese. — Per
difendere il loro piccino non esitano a sacrificarsi, è vero, Dik?
</p>

<p>
— Sì, signore. Difendono la loro prole con un accanimento
feroce, e per salvarlo si espongono ai colpi dei fiocinieri, lasciandovi
quasi sempre la pelle.
</p>

<p>
— Ma che cosa fa quella bestiona? — chiese Walter. — Si
tuffa e risale subito spalancando le mascelle. Che abbia
sete?
</p>

<p>
— Si guadagna la sua zuppa, — rispose Dik. — Deve aver
<span class="pagenum" id="Page_124">[124]</span>
incontrato un banco di quei granchiolini minuscoli che noi chiamiamo
<i>bolte</i>....
</p>

<p>
— E gli zoologi: <i>clios borealis</i>, — aggiunse il canadese.
</p>

<p>
— E sta inghiottendoli in grandi masse, — continuò l'ex-baleniere.
</p>

<p>
— E come fa?
</p>

<p>
— Spalanca le mascelle, empisce la bocca enorme d'acqua,
serra i fanoni che funzionano come una rete, si sbarazza del liquido
per mezzo degli sfiatatoi e manda giù il pasto, attraverso
una gola non più larga del mio pugno.
</p>

<p>
— È allora tutt'altro che una terribile gastronoma come i
capidogli e come i pesci-cani, — disse il canadese.
</p>

<p>
— Adagio, signore, — rispose il baleniere. — A questi
enormi mammiferi sono necessari, in un solo giorno, non
meno di dieci o dodicimila chilogrammi di piccoli crostacei
e d'altre materie quasi gelatinose chiamate cibo della
balena.
</p>

<p>
— Che zuppa!... — esclamò lo studente.
</p>

<p>
— Dik, — disse in quel momento il canadese. — Guardate
un po'!... Non vi sembra molto inquieta quella balena?
</p>

<p>
— Era appunto quello che stavo osservando ora, — rispose
lo <i>chaffeur</i>.
</p>

<p>
Infatti l'enorme cetaceo, dopo essersi immerso tre o quattro
volte, a non molta profondità di certo, poichè si trovava troppo
vicino alla sponda, si era messa a spiccare dei veri salti, slanciandosi
quasi a metà fuori dall'acqua e mandando nel medesimo
tempo delle formidabili note che avevano qualche cosa di
metallico, poichè pareva che ripercuotessero entro un enorme
tubo di bronzo.
</p>

<p>
La sua possente coda sferzava rabbiosamente l'acqua, sollevando
delle gigantesche ondate le quali si rovesciavano verso
la costa con grande fragore, balzando e rimbalzando.
</p>

<p>
<span class="pagenum" id="Page_125">[125]</span>
</p>

<p>
— Che sia stata ferita da qualche colpo di rampone? — chiese
il canadese.
</p>

<p>
L'ex-baleniere scosse la testa, poi disse:
</p>

<p>
— Fra le onde che solleva si vedrebbe qualche grossa macchia
di sangue. Che i delfini gladiatori le abbiano invece divorata
la lingua? Oh!... Ve ne sono molti di quei ferocissimi pesci
nei mari artici.
</p>

<p>
— Come, dei delfini oserebbero assalire un tale colosso!... — esclamò
lo studente, con stupore.
</p>

<p>
— Sono bestioni lunghi sette ed anche otto metri e con
certi denti che non vorrei provare.
</p>

<p>
Nutrono un vero odio contro le balene, e quando si trovano
in buon numero non esitano ad assalirle e con una ferocia
inaudita.
</p>

<p>
Aspettano che uno di quei disgraziati cetacei spalanchi l'enorme
bocca e subito vi si precipitano dentro, mentre uno di
loro si getta attraverso i fanoni per impedire che le mascelle
si rinchiudano completamente.
</p>

<p>
Divorata la lingua, se ne vanno tranquilli e ben pasciuti.
</p>

<p>
— Ah!... Birbanti!... E la povera mutilata poi muore?
</p>

<p>
— Si, e fra dolori spaventevoli, — rispose lo <i>chaffeur</i>. — Questo
cetaceo potrebbe invece essere tormentato da qualche
<i>cyamo</i>.
</p>

<p>
— Che cos'è? — domandò il canadese.
</p>

<p>
— Un crostaceo carnivoro che gli rode la cotenna e gli entra
nel corpo intaccando la carne viva.
</p>

<p>
Si dice che quel piccolo mostro cagioni a quei disgraziati
giganti tali dolori da farli impazzire.
</p>

<p>
— Povere balene!... — esclamò lo studente. — E dopo
hanno gli uomini che le perseguitano senza posa, è vero,
Dik?&nbsp;—
</p>

<p>
<span class="pagenum" id="Page_126">[126]</span>
</p>

<p>
L'ex-baleniere invece di rispondere tese un braccio verso la
costa di ponente, dicendo:
</p>

<p>
— Li vedete?
</p>

<p>
— Chi? — domandarono ad una voce il canadese e lo studente.
</p>

<p>
— Tutti quei punti neri che si dirigono verso la balena.
</p>

<p>
— È vero, — disse Gastone. — Che cosa possono essere?
</p>

<p>
— Potrei ingannarmi, tuttavia scommetterei il mio vecchio
rampone contro una carica di tabacco che quelli sono <i>kayak</i>
esquimesi.
</p>

<p>
Guardate, escono appunto dalla piccola cala dove poco fa
voi avete osservate delle colonne di fumo.
</p>

<p>
— Che corrano all'attacco del gigante dei mari? — chiese
lo studente.
</p>

<p>
— Certo, signore. Sono fortune che toccano di rado a quei
poveri diavoli sempre in lotta colla fame.
</p>

<p>
Che scorpacciate di lardo che faranno se riusciranno a catturarla!...
E che bevute d'olio!...
</p>

<p>
— Con quei piccoli canotti di pelle di foca o di morsa oserebbero
tanto? — domandò il canadese.
</p>

<p>
— Vedrete all'opera quegli audacissimi pescatori. Sono in
buon numero: una cinquantina per lo meno.
</p>

<p>
Ah!... Godiamo una caccia emozionantissima. Che peccato
non aver qui il mio rampone e....&nbsp;—
</p>

<p>
Dik si era bruscamente interrotto, mentre un urlo spaventevole
aveva lacerata l'aria: l'urlo della balena.
</p>

<p>
— Si è arenata!... — esclamò quasi subito lo <i>chaffeur</i>. — Che
festa per gli esquimesi!...&nbsp;—
</p>

<p>
La sua voce si perdette fra i clamori assordanti che uscivano
dalla gola del gigante dei mari.
</p>

<p>
— Sì, sì, si è arenata!... — gridarono a loro volta il canadese
e lo studente.
</p>

<p>
<span class="pagenum" id="Page_127">[127]</span>
</p>

<p>
Era vero!... Il colosso, reso certamente pazzo da atroci dolori
causatigli o dalla perdita della lingua o dai morsi del vorace
crostaceo, era andata a cadere, dopo un ultimo e più disperato
slancio, su un banco subacqueo che non aveva potuto
scorgere, ed era rimasta come ancorata, con tre quarti del
corpo allo scoperto.
</p>

<p>
Solamente la possente coda era rimasta immersa, ma non
poteva esserle ormai di nessuna utilità, anzi le era di danno,
perchè ad ogni colpo delle due gigantesche pinne il corpaccio si
insabbiava sempre più.
</p>

<p>
Quel banco non distava che duecento cinquanta o trecento
metri dal luogo ove si era fermata l'automobile, quindi nulla
poteva sfuggire, della lotta che stava per cominciare, ai tre
viaggiatori.
</p>

<p>
Gli esquimesi, accortisi che la colossale preda non poteva
ormai più evitare il loro attacco, affrettavano la corsa, mandando
clamori assordanti.
</p>

<p>
Le loro leggierissime scialuppe, lunghe dai sei agli otto metri,
coll'ossatura di fanoni di balena solidamente legati fra di
loro con nervi di renna e di volpi ed il resto di pelli ben cucite
e rese impermeabili, scivolavano sulle acque con fantastica
rapidità sotto i colpi dei remi a doppia pala.
</p>

<p>
I piccoli uomini delle terre gelate erano coperti in modo da
sembrare tanti orsi bianchi, avendo perfino le teste riparate da
ampi cappucci villosi e pur continuando ad imprimere ai loro
<i>kayaks</i> dei grandi slanci, non cessavano di urlare.
</p>

<p>
Una cosa aveva subito colpito il canadese: cioè che ogni canotto
portava a poppa, a fior d'acqua, un paio di grosse vesciche
ben gonfie d'aria.
</p>

<p>
— Che cosa ne faranno, Dik, di quei palloni?: — chiese allo
<i>chaffeur</i>.
</p>

<p>
— Quelle vesciche sono legate alle fiocine e servono ad impedire
<span class="pagenum" id="Page_128">[128]</span>
alla balena di affondare. In questo caso gli esquimesi
non ne avranno bisogno, poichè questo disgraziato cetaceo non
lascerà più il suo banco se non a pezzi.
</p>

<p>
Ecco che l'attacco comincia.
</p>

<p>
— E noi assisteremo a questa caccia senza fare nulla? — chiese
lo studente. — Cerchiamo di affrettare, a colpi di <i>mauser</i>,
l'agonia della balena.
</p>

<p>
Le risparmieremo altri dolori.
</p>

<p>
— Così avremo anche noi il diritto di reclamare qualche
pezzo di quel colosso, — disse il canadese.
</p>

<p>
— Osereste mangiare di quel lardo, signor di Montcalm?
</p>

<p>
— Oh no, quello lo lasceremo agli esquimesi e faremo loro
un gran piacere, essendo ritenuto un pezzo scelto. Domanderemo
invece un po' di lingua per trarne dell'olio che si dice sia
ottimo per friggere il pesce, quando però è fresco, è vero, Dik?
</p>

<p>
— Buonissimo, signore. Attenzione: ecco l'attacco!...&nbsp;—
</p>

<p>
I cinquanta <i>kayaks</i> si erano rapidamente divisi in due ranghi,
per assalire il gigante a tribordo ed a babordo, presso la
testa, ed evitare i terribili colpi di coda che si succedevano
senza interruzione, sconvolgendo l'acqua della baia per una distanza
notevolissima.
</p>

<p>
La balena si era già accorta della presenza dei nemici e
mandava dei clamori sempre più formidabili.
</p>

<p>
Nel medesimo tempo faceva degli sforzi disperati per sottrarsi
dal mal passo ove si trovava, imprimendo al suo corpaccio
dei sussulti formidabili che facevano vibrare la sua
grassa cotenna come se fosse una massa gelatinosa.
</p>

<p>
— Mirate presso gli occhi!... — disse il canadese allo studente. — Sprechereste
inutilmente le palle se vi provaste a
tirare contro quella botte di grasso.
</p>

<p>
— Va bene, — rispose Walter.
</p>

<div class="figcenter"><a id="fi128a"></a>
  <img src="images/i128a.jpg" alt="" />
<p class="caption">— E perchè brontola così? Non conterrà qualche spirito malefico? — (Cap. X).</p>
</div>

<p>
Un momento dopo, quando già gli esquimesi cominciavano
<span class="pagenum" id="Page_129">[129]</span>
a stringere le linee e ad impugnare le loro fiocine, alcune di
buon acciaio ed altre di osso ben lavorato ed accuratamente
affilato, parecchi colpi di fuoco rimbombavano sulla
spiaggia.
</p>

<p>
I due viaggiatori vuotavano rapidamente il serbatoio dei
loro <i>mauser</i>, tempestando l'enorme testa del cetaceo.
</p>

<p>
Gli esquimesi, udendo quegli spari, dapprima ristettero, poi
avendo compreso che gli uomini bianchi non volevano altro che
aiutarli nella difficile impresa, coprirono i fianchi del mostro di
fiocine.
</p>

<p>
Quantunque i loro canotti danzassero come turaccioli sulle
creste delle onde sollevate dai potenti colpi di coda, lanciavano
i loro dardi con una precisione meravigliosa.
</p>

<p>
Ben presto i due fianchi del mostro apparvero irti di lancie
infisse abbastanza profondamente nello strato oleoso.
</p>

<p>
Larghi getti di sangue colavano in mare arrossando le acque
a parecchi metri di distanza.
</p>

<p>
Quello che sopratutto produceva una profonda impressione
erano le urla spaventevoli che uscivano da quella gran bocca,
le cui mascelle s'alzavano e si rinchiudevano convulsivamente.
</p>

<p>
Ad ogni clamore del povero animale rispondevano le urla
selvagge dei vittoriosi pescatori e gli spari dei <i>mauser</i>. Anche
Dik, non avendo potuto avere una fiocina, poichè i canotti non
osavano accostarsi troppo alla riva battuta da ondate irte di
spuma sanguigna, si era impadronito della grossa carabina a
due colpi e bruciava, con una specie di gioia feroce, le sue
cartucce, scegliendo i punti più sensibili del cetaceo.
</p>

<p>
Ben presto le note metalliche del mostro immane cominciarono
ad affievolirsi. Le sue forze scemavano e la vita se ne
andava rapidamente.
</p>

<p>
La coda si alzava ormai pesantemente, ad intervalli, e non
più colla suprema energia di prima.
</p>

<p>
<span class="pagenum" id="Page_130">[130]</span>
</p>

<p>
L'agonia cominciava e la morte si avanzava frettolosamente.
</p>

<p>
Nemmeno quell'enorme massa l'aveva vinta o fatta indietreggiare.
</p>

<p>
— Ecco la fine, — disse Dik, appoggiandosi alla carabina
ancora fumante. — Guardate gli sfiatatoi.&nbsp;—
</p>

<p>
Due fitte colonne di vapore rossastro, cariche di sangue, si
erano alzate sopra la testa del gigante dei mari.
</p>

<p>
Annunciavano la morte.
</p>

<p>
Gli esquimesi, sapendo ormai che la gigantesca preda non
poteva più sopravvivere che pochi minuti a quella tempesta di
fiocine e di palle, si erano allontanati di tre o quattrocento
passi per trovare una zona di mare tranquillo; poi si erano
diretti rapidamente verso la costa, sbarcando e portando a terra
i loro leggierissimi canotti.
</p>

<p>
Parevano premurosi d'incontrarsi cogli uomini bianchi che li
avevano così validamente aiutati in quella emozionante e non
facile impresa.
</p>

<p>
— Andiamo loro incontro, — disse lo studente. — Sono
curioso di vedere da vicino questi abitanti delle nevi e dei
ghiacci eterni.&nbsp;—
</p>

<p>
Il canadese, con un certo sguardo imperioso, lo fermò.
</p>

<p>
— Rimaniamo presso il nostro treno, — disse poi, — e tenete
il serbatoio del vostro <i>mauser</i> pieno.
</p>

<p>
Non fidiamoci; questi non sono gli esquimesi del settentrione.
</p>

<p>
Che cosa dite voi, Dik?&nbsp;—
</p>

<p>
Il meccanico, invece di rispondere, si gettò ad armacollo la
grossa carabina, esclamando:
</p>

<p>
— Karalit!... Che fortunato incontro!... Non mi sarei mai
immaginato di trovarlo qui!...&nbsp;—
</p>

<p>
Gli esquimesi non erano che a pochi passi.
</p>

<p>
<span class="pagenum" id="Page_131">[131]</span>
</p>

<p>
Il loro capo, un omiciattolo non più alto d'un metro e mezzo,
tondo come una botte, tutto infagottato in una pelle d'orso
bianco e le gambe cacciate dentro un paio di monumentali stivali
di pelle di foca, guidava la colonna brandendo fieramente
un vecchio fucile a cui mancava il cane e che doveva essere
probabilmente un distintivo della sua alta carica.
</p>

<p>
Dik gli si era mosso sollecitamente incontro, dicendogli:
</p>

<p>
— Non mi si conosce più, dunque? Eppure un giorno io
ho salvato te e anche il tuo <i>kayak</i> alla foce del Wenisk. Te ne
ricordi, Karalit?&nbsp;—
</p>

<p>
Il capo rimase qualche momento immobile guardando attentamente
l'ex-baleniere, poi mandò un grido e gli si avventò
quasi addosso strofinando energicamente il proprio naso contro
quello dell'uomo bianco.
</p>

<p>
— Mio fratello il pescatore di balene, — disse poi, in un
pessimo inglese. — Sì, lo riconosco e sono ben lieto di rivederlo,
quantunque tre volte i ghiacci si siano sciolti.
</p>

<p>
Che cosa fa qui mio fratello il baleniere?
</p>

<p>
— Te lo dirò più tardi.
</p>

<p>
— Chi sono quelli? — chiese indicando il canadese e lo studente,
i quali assistevano al colloquio frenando a gran stento
le risa.
</p>

<p>
— Sono miei amici, grandi cacciatori di balene.
</p>

<p>
— E quella bestia che brontola come un orso bianco?
</p>

<p>
— Una slitta o qualche cosa di simile.
</p>

<p>
— Piena d'animali feroci?
</p>

<p>
— Ma no!...
</p>

<p>
— E perchè brontola così? Non conterrà qualche spirito malefico?
</p>

<p>
— Spiegarti il perchè sarebbe una faccenda troppo lunga.
È una slitta che gli uomini bianchi hanno inventata e che
corre meglio di tutti i cani della tua tribù.&nbsp;—
</p>

<p>
<span class="pagenum" id="Page_132">[132]</span>
</p>

<p>
L'esquimese lo guardò con una certa diffidenza, poi
disse:
</p>

<p>
— Vedremo. Se sarà vero, nessuno mi leverà dalla testa che
dentro quella bestia vi siano degli spiriti maligni.
</p>

<p>
— Mio fratello Karalit avrebbe perduta la sua fiducia verso
suo fratello bianco?
</p>

<p>
— No, perchè non mi sono mai scordato che ti devo
la vita.
</p>

<p>
— Allora tutto andrà bene. Dove si trova il tuo villaggio?
</p>

<p>
— Laggiù, dietro quella collina.
</p>

<p>
— Vuoi condurci?
</p>

<p>
— La mia capanna è aperta a te ed ai tuoi amici, ma non
a quelle bestie.
</p>

<p>
— Non hanno bisogno della tua ospitalità. Quando sezionerai
la balena?
</p>

<p>
— Domani, quando le ondate si saranno calmate.
</p>

<p>
— Allora precedici.&nbsp;—
</p>

<p>
Il capo fece ai suoi uomini un segno e la colonna si mise in
marcia verso il villaggio.
</p>

<p>
Dik, il canadese e lo studente erano risaliti sull'automobile
la quale pareva impaziente di riprendere lo slancio.
</p>

<p>
— Devo farla correre? — chiese Dik, riprendendo il suo posto
dietro il volante.
</p>

<p>
— No, no, — rispose il canadese. — Non spaventiamo questi
uomini primitivi.&nbsp;—
</p>

<p>
L'automobile si mise subito in moto, procedendo al passo
e lanciando un urlo poco dissimile da quello della balena.
</p>

<p>
Gli esquimesi si erano arrestati di colpo, presi da un improvviso
terrore, poi si erano slanciati a corsa disperata attraverso
la pianura nevosa, in direzione del loro villaggio.
</p>

<p>
Il capo, non importa dirlo, era stato il primo a far lavorare
le sue gambe.
</p>

<p>
<span class="pagenum" id="Page_133">[133]</span>
</p>

<p>
— Non vi avevo detto di far risuonare la sirena? — disse
il canadese.
</p>

<p>
— La loro paura passerà presto, signore, — rispose l'ex-baleniere,
con un sorriso strano. — Lasciate fare a me.&nbsp;—
</p>

<p>
E lanciò l'automobile dietro ai fuggiaschi, raggiungendoli
dinanzi al loro villaggio.
</p>

<div class="chapter">
<p><span class="pagenum" id="Page_134">[134]</span></p>

<h2 id="cap11">CAPITOLO XI.
<span class="smaller">Il traditore all'opera.</span></h2>
</div>

<p>
Gli esquimesi, che gli antichi naviganti norvegesi, che furono
i primi a vederli intorno al 1000, chiamarono Skrellinger, ma
che si fanno chiamare nella loro lingua invece Innuit, che vuol
dire «uomini», quantunque non siano molto numerosi, occupano
tutte le coste dell'America settentrionale, le isole polari,
la Groenlandia e perfino quelle dello stretto di Behering.
</p>

<p>
Anzi si trovano delle loro colonie perfino sulle coste asiatiche,
verso l'oceano polare artico.
</p>

<p>
Formano delle piccole tribù, disperse per lo più a grandissime
distanze le une dalle altre, eppure tutte parlanti, salvo
poche varianti, la medesima lingua.
</p>

<p>
Da dove proviene questa razza vivente sotto un clima così
infame che rende quelle regioni dei ghiacci eterni appena abitabili
agli uomini più robusti?
</p>

<p>
Dapprima si credette di ritrovare in quei piccoli uomini
tutti i caratteri della razza mongolica, poi quella degl'indiani
dell'America settentrionale, ma fino ad oggi il difficile problema
non è stato ancora risolto.
</p>

<p>
Il fatto sta che hanno degli uni e degli altri, e cosa ancor
più straordinaria, hanno anche delle strane rassomiglianze coi
baschi, che furono i primi pescatori di balene che si spinsero,
in epoche lontane, verso i mari nordici, forse ancora prima dei
norvegesi, dei danesi e degli islandesi.
</p>

<p>
<span class="pagenum" id="Page_135">[135]</span>
</p>

<p>
Può darsi che siano usciti dalla fusione di tutte e tre.
</p>

<p>
La loro statura sorpassa di rado il metro e mezzo, nondimeno
taluni individui superano questa misura.
</p>

<p>
Hanno la faccia larga, appiattita, con mascelle massiccie,
zigomi sporgenti, occhi neri, naso stretto e corto, i capelli neri,
grossolani e poco folti, e la pelle, sotto lo strato d'olio e di
sporcizia, giallo-chiara con sfumature ramigne.
</p>

<p>
Sono robustissimi ed hanno invece mani e piedi piccolissimi.
</p>

<p>
Che un tempo la loro razza avesse abitato regioni più miti,
non vi ha dubbio, perchè sono stati trovati dei crani esquimesi
perfino nei pressi delle cascate del Niagara.
</p>

<p>
La ferocia delle pelli-rosse, specialmente delle bellicose tribù
canadesi, deve averli a poco a poco scacciati verso quelle
terre delle notti quasi eterne e dei grandi freddi, e là pare che
si siano perfettamente adattati, poichè trasportati in climi più
miti ed in paesi civili soffrono al punto di morire di nostalgia.
</p>

<p>
Tutti sono grandi cacciatori e grandi pescatori e vivono per
lo più del mare e dei suoi animali.
</p>

<p>
Infatti la loro alimentazione si può dire che è affatto animale
e divorano che è uno spavento a vederli. Come fare diversamente
d'altronde per mantenere il calore organico in quei
climi così terribilmente freddi?
</p>

<p>
Dotati d'un coraggio meraviglioso, osano affrontare i giganteschi
orsi bianchi, assalendoli prima a colpi di freccia e poi
colle loro lancie dalla punta d'avorio.
</p>

<p>
Sul mare poi sono veramente straordinari. Coi loro leggerissimi
canotti resi insommergibili da vesciche e così ben chiusi
che l'acqua non può entrare da nessuna parte, si allontanano
dalla costa, per molte centinaia di chilometri talvolta, sfidando
le tempeste, i ghiacci, i nebbioni intensi, e non ritornano senza
<span class="pagenum" id="Page_136">[136]</span>
qualche foca, qualche morsa, o alla peggio con qualche lontra,
se non con un grosso narvalo.
</p>

<p>
È la fame, l'eterna fame che li perseguita senza posa e che
di quando in quando distrugge delle intere tribù, quella che
li ha resi così coraggiosi e così sprezzanti della vita.
</p>

<p>
Due sorta di abitazioni usano gli esquimesi, secondo che servono
per l'estate o per l'inverno.
</p>

<p>
Durante la breve estate si accontentano di semplici tende;
d'inverno invece si costruiscono delle capanne che sono una specie
di tumuli molto bassi, a facce tronche, costruiti con zolle e
pietre e coperte da un tetto piatto, sorretto da grandi ossa di
balena.
</p>

<p>
L'ingresso, stretto assai, mette in un corridoio a declivio,
che poi si rialza e che finisce in un'unica stanza la quale serve
spesso d'asilo a parecchie famiglie.
</p>

<p>
Una lampada, che è una specie di scodella un po' ovale,
di pietra, con un grosso lucignolo immerso nel puzzolente olio
di foca, le illumina e le riscalda così bene che spesso gli abitanti
della catapecchia si svestono mentre al di fuori il termometro
segna 50° sotto zero.
</p>

<p>
Quelli che si trovano più al nord, usano invece la capanna
fabbricata completamente di blocchi di ghiaccio.
</p>

<p>
Comunque sia, le loro abitazioni sono dei veri porcili, dove
dormono alla rinfusa uomini, donne, fanciulli di varie famiglie
insieme ai cani, ai pesci in putrefazione, agli avanzi di foca.
L'odore che regna dentro quei covi è tale, che un europeo
si sente asfissiare: gli esquimesi invece ci si trovano benissimo.
</p>

<p>
A quante migliaia ammontano quei piccoli uomini dell'estremo
nord? È impossibile saperlo poichè si trovano delle
tribù sperdute a tale distanza dalle terre note da non poter
farsene un'idea. Ne furono scoperte talune perfino al di là dell'80º
<span class="pagenum" id="Page_137">[137]</span>
e può darsi che altre se ne trovino anche nelle vicinanze
del Polo.
</p>

<p class="dots">················</p>

<p>
L'automobile, urlando come una belva in furore, in pochi
istanti aveva sorpassati gli esquimesi che scappavano da tutte
le parti mandando urla di terrore, e dopo d'aver girata la collina
si era precipitata in mezzo ad una cinquantina di capanne
allineate di fronte alla spiaggia, provocando fra gli abitanti
uno scompiglio indescrivibile.
</p>

<p>
Udendo quelle urla e vedendo quel mostro sconosciuto rantolante
e sbuffante, i vecchi che erano rimasti a casa, le donne,
i fanciulli si erano slanciati fuori dalle catapecchie disperdendosi
in tutte le direzioni.
</p>

<p>
Un uomo solo, che si avvolgeva in una gigantesca pelle
d'orso bianco, la cui testa gli serviva da cappuccio nascondendogli
quasi interamente il viso, era rimasto coraggiosamente
fermo, minacciando l'automobile con una specie d'arpione a doppia
punta e con un gruppo di code di lupo che agitava disperatamente
colla sinistra.
</p>

<p>
Era l'<i>angekok</i>, ossia lo stregone della tribù.
</p>

<p>
— Ecco un personaggio importantissimo che noi dovremo
trattare coi guanti, — disse il canadese. — Dik, andate a portare,
come primo regalo, a quell'imbroglione, una bottiglia di
<i>gin</i>.
</p>

<p>
Con un paio di sorsate si calmerà.&nbsp;—
</p>

<p>
Mentre lo <i>chaffeur</i> si recava nel carrozzone, l'<i>angekok</i>, preso
da un improvviso delirio danzante, si era messo a girare e rigirare
intorno al treno, spiccando salti indiavolati e urlando a
squarciagola.
</p>

<p>
Scagliava maledizioni contro il mostro rantolante, colla speranza
di farlo scappare, oppure manifestava in quel modo la
sua sorpresa e la sua gioia?
</p>

<p>
<span class="pagenum" id="Page_138">[138]</span>
</p>

<p>
Sarebbe stato difficile saperlo.
</p>

<p>
Quella danza però ottenne un effetto straordinario, poichè
gli abitanti delle capanne, che poco prima se l'erano data a
gambe, non tardarono a ritornare insieme ai pescatori di balene
ed al capo.
</p>

<p>
Il contegno eroico dello stregone doveva averli pienamente
rassicurati, tanto più che il mostro misterioso non l'aveva affatto
divorato, anzi non si era più mosso e continuava a russare
tranquillamente dinanzi alle capanne.
</p>

<p>
Dik frattanto aveva portate due bottiglie invece d'una, e
dopo d'averle decapitate con un colpo di coltello per fare più
presto, le aveva offerte una al capo e l'altra allo stregone.
</p>

<p>
I due messeri dovevano aver assaggiato altre volte la fortissima
bevanda, poichè a rischio di rovinarsi la lingua se le
accostarono alla bocca e cominciarono a vuotarle avidamente
con un <i>glou-glou</i> rumoroso.
</p>

<p>
— Corpo di Giove e di tutti i suoi fulmini!... — esclamò lo
studente, il quale era balzato a terra portando con sè il <i>mauser</i>
ed una Colt a sei colpi. — Che stomachi!... Si ubriacheranno,
se continuano ad alzare il gomito a questo mondo!
</p>

<p>
— Lasciateli fare, — disse il canadese. — Sono imbottiti
d'olio ed il <i>gin</i> non avrà facile presa su di loro.
</p>

<p>
— Stregone e capo gareggiano che è una meraviglia. Giù,
giù, ancora.... hanno già finito!... Corpo di Giove!... Si direbbe
che hanno bevuto un litro di acqua fresca.&nbsp;—
</p>

<p>
I due esquimesi, dopo essersi ben assicurati che non era rimasta
più una sola goccia, passarono le bottiglie ben asciutte
ai loro sudditi, perchè potessero almeno fiutare l'odore, poi
s'accostarono, non senza una certa esitanza, all'automobile.
</p>

<p>
— Mio fratello bianco, — disse Karalit, rivolgendosi a Dik, — mi
ha grandemente spaventato colla sua brutta bestia. Questa
bevuta mi era necessaria.
</p>

<p>
<span class="pagenum" id="Page_139">[139]</span>
</p>

<p>
Dovrebbe farmene fare un'altra per rimettermi completamente.
</p>

<p>
— Più tardi, — rispose l'ex-baleniere. — Fa intanto gli
onori di casa a me ed ai miei amici.
</p>

<p>
— La colazione deve essere pronta.
</p>

<p>
— Misericordia!... — esclamò Walter. — Che cosa ci offrirà
questa botte d'olio? Accettate, signor Gastone?
</p>

<p>
— E perchè no? — rispose il canadese, ridendo.
</p>

<p>
— Che cosa potrà offrirci? Qualcuno dei suoi cani fritto nell'olio
di foca?
</p>

<p>
— Si vedrà, Walter. Faremo però bene a portare con noi
delle conserve alimentari e qualche bottiglia di Bordeaux.
</p>

<p>
— Me ne incarico io.&nbsp;—
</p>

<p>
Lo studente corse nel carrozzone, empì un canestro di scatole
e di biscotti, tirò fuori dalla piccola cantina un paio di
bottiglie polverose, richiuse accuratamente la porta colla
spranga e colle chiavi, per paura che durante la loro assenza gli
esquimesi tentassero un saccheggio in piena regola, e raggiunse
il canadese e Dik i quali si erano fermati, insieme al capo ed
allo stregone, dinanzi ad una catapecchia un po' più vasta
delle altre, adorna, sulla cima, d'una mezza dozzina di cranî di
renne e d'alci, infilati in corna di narvali.
</p>

<p>
Dinanzi all'abituro si stendeva, per una mezza dozzina di
metri, una specie di galleria che doveva essere ben bassa, formata
con pietre e coperta di torba e d'alghe marine.
</p>

<p>
— Dov'è la porta? — chiese lo studente, che aveva compiuto
il giro dell'abitazione senza vederne alcuna.
</p>

<p>
— E quel buco che immette nella galleria, — disse il canadese.
</p>

<p>
— Corpo di Giove!... È vero che gli esquimesi sono poco
alti, ma non so come facciano ad entrare.
</p>

<p>
— Strisciando come i serpenti.
</p>

<p>
<span class="pagenum" id="Page_140">[140]</span>
</p>

<p>
— Dentro quel budello che sembra il tubo d'un pozzo
nero?
</p>

<p>
— Non ci tengono gran che alla pulizia, mio caro.
</p>

<p>
— È tutta una fetente pozzanghera dove guazzano avanzi
di pesci e d'intestini di foca e di morsa.
</p>

<p>
— Non ci fate caso.
</p>

<p>
— Povere le nostre vesti!
</p>

<p>
— Ci cambieremo più tardi. Orsù, coraggio e spingete
prima innanzi il canestro.&nbsp;—
</p>

<p>
Il capo, l'<i>angekok</i> e Dik si erano già cacciati dentro quel budello,
aiutandosi colle mani e coi piedi ed inzaccherandosi fino
al collo.
</p>

<p>
Lo studente sternutò una mezza dozzina di volte, poi si
fece animo e si mise dietro ai talloni di Dik.
</p>

<p>
Appena dentro, credette di morire asfissiato, tanta era la
puzza che usciva da quel corridoio; sentendosi spinto innanzi
dal canadese che lo seguiva, sgattaiolò il più presto che gli fu
possibile fra le strette pareti, colla speranza di poter giungere
subito in un posto meglio arieggiato, e si trovò in una stanza
circolare abbastanza vasta, illuminata da un foro aperto in alto
e difeso da un pezzo di vescica di cavallo marino che bene o
male serviva da vetro.
</p>

<p>
La speranza di poter trovare un'aria più respirabile, sfumò
subito, poichè la puzza che regnava là dentro era ben più acuta
di quella che aveva invasa la galleria.
</p>

<p>
Quello sopratutto che colpì e che prese alla gola il povero
studente, fu un acre odore d'ammoniaca. La catapecchia ne era
addirittura appestata in modo spaventevole.
</p>

<p>
— Per tutti i fulmini di Giove!... — esclamò, rialzandosi a
fatica. — Ohè, Dik, c'è qualche fabbrica d'ammoniaca qui dentro?
Come fate voi a resistere?
</p>

<p>
— Vi abituerete anche voi, — rispose l'ex-baleniere, il quale
<span class="pagenum" id="Page_141">[141]</span>
pareva che non si trovasse troppo a disagio entro quel letamaio.
</p>

<p>
— E da che cosa proviene.... questo profumo, chiamiamolo
pure così, se è quello gradito dalle belle esquimese.&nbsp;—
</p>

<p>
Lo <i>chaffeur</i> gl'indicò tre o quattro grossi vasi di pietra porosa,
che occupavano un angolo della stanza.
</p>

<p>
— Da quelli, — disse poi. — Sono pieni d'orina.
</p>

<p>
— E che!... Questi porci la conservano per....
</p>

<p>
— Per conciare i loro stivaloni di mare.
</p>

<p>
— Ed anche le nostre pelli a quanto pare, — disse il canadese,
sbucando dal corridoio. — Questo è un vero negozio
di profumeria.
</p>

<p>
— Infernale, — aggiunse lo studente, il quale non cessava
di sternutare e di fare delle smorfie ridicole.
</p>

<p>
Si erano guardati intorno.
</p>

<p>
Tutto il mobilio si riduceva a grossi rotoli di pelli che alla
sera dovevano servire certamente da letti, ed a molti vasi dentro
i quali gelavano, immersi nell'olio puzzolente degli anfibi
marini, pezzi di foca, di morsa e di narvalo.
</p>

<p>
Tutto il soffitto era coperto di pesci appesi a delle corde
fatte di nervetti intrecciati, pesci già corrotti che spandevano
un odore più che nauseante, molto gradito però agli esquimesi
i quali preferiscono la carne già molto, anzi troppo passata, a
quella fresca. Questione di gusti.
</p>

<p>
— Se non crepiamo asfissiati è un vero miracolo, signor Gastone, — disse
lo studente. — Dovevamo portarci qualche bottiglia
di eliotropio o di ilang-ilang!... Per tutti i fulmini di
Giove!... Che razza di polmoni posseggono dunque questi orsi
umani?
</p>

<p>
— Si sono abituati, — rispose il canadese.
</p>

<p>
— Ma io non ci riuscirei mai e poi mai.
</p>

<p>
— Nemmeno io, credo.
</p>

<p>
<span class="pagenum" id="Page_142">[142]</span>
</p>

<p>
— Eppure quel diavolo di Dik pare che non si trovi troppo
male qui dentro.
</p>

<p>
— Era marinaio, mio caro.
</p>

<p>
— Già, me l'ero scordato.&nbsp;—
</p>

<p>
Mentre si scambiavano le loro impressioni, il capo e lo stregone
non perdevano il loro tempo.
</p>

<p>
Avevano levate, di sotto un cumulo di pelli di foca, certe
scodelle di forma ovale, di pietra oliare malamente scavata, e
le avevano deposte nel centro della catapecchia, su una splendida
pelliccia d'orso bianco, poi avevano portato quattro o cinque
vasi di dimensioni piuttosto enormi, tirando fuori, colle
mani, si capisce, poichè l'esquimese ha sempre ignorato l'uso
della forchetta, delle teste di foca arrostite prima sulla lampada
e poi conservate nell'olio di balena, bocconi degni solamente
di essere assaggiati dai grandi personaggi
</p>

<p>
Poi da un altro vaso trassero un certo intruglio formato di
sangue coagulato e di quei tali licheni chiamati zuppa di roccia,
altro boccone scelto, quindi un paio d'oche marine conservate
nel grasso di balena dopo essere state arrostite al fuoco della
fumosa lampada, che per gli esquimesi serve da stufa e da fornello.
</p>

<p>
— Dio degli dei!... — esclamò lo studente, cacciandosi le
mani nei capelli come un disperato. — Ed io dovrò mandare
giù queste porcherie!... Fulmine di tutti i fulmini di Giove, del
cielo e della terra!... Io scappo!...&nbsp;—
</p>

<p>
Se il canadese non fosse stato pronto ad afferrarlo per un
lembo della sua villosa casacca, il campione del salto di Cambridge
avrebbe certamente dato un saggio dell'agilità e della
robustezza dei suoi garretti, filando come un'automobile attraverso
la galleria.
</p>

<p>
— Avete dunque dimenticato che abbiamo portato un canestro
contenente qualche cosa di meglio di queste porcherie,
<span class="pagenum" id="Page_143">[143]</span>
tollerabili solo, sono il primo a convenirne, dagli stomachi degli
esquimesi?
</p>

<p>
Vi assicuro che nemmeno io assaggerò questi manicaretti
polari, debbano o no offendersene i nostri cari orsi del nord.
</p>

<p>
— Corpo di Giove!... Mi ero scordata la nostra colazione.
</p>

<p>
— Mettetela fuori dunque, e vedremo se il capo ed il suo
compare faranno più onore alle nostre conserve alimentari o
alle loro teste di foca.
</p>

<p>
— Ma si soffoca qui dentro, signor di Montcalm. Io puzzo
già come un pozzo nero.
</p>

<p>
— Ce ne andremo al più presto, Walter. Credo che anche
Dik cominci ad averne abbastanza.
</p>

<p>
— È vero, signore, — rispose lo <i>chaffeur</i>. — Preferisco respirare
della buona aria gelata a 50° sotto.
</p>

<p>
— Allora spicciamoci.&nbsp;—
</p>

<p>
Il canestro fu vuotato accanto alla zuppa di roccia ed alle
teste di foca ed alle oche e tutti cominciarono un poderoso attacco,
sopratutto i due esquimesi.
</p>

<p>
La zuppa ed i manicaretti polari fecero una gran magra figura,
poichè anche il capo e lo stregone preferirono divorare le
provviste degli esploratori e lasciare in pace le teste di foca ed
anche le oche.
</p>

<p>
L'olio non fece la sua comparsa poichè le due bottiglie di
buon vino lo surrogarono e che furono prestissimo asciugate
dai due compari del nord.
</p>

<p>
— Andiamocene, — disse Walter, gettando in aria il canestro
vuoto. — Aria!... Aria!...
</p>

<p>
— Sì, sì, lasciamo subito questa cloaca, — disse il canadese. — Al
diavolo tutte le capanne di questi orsi polari.&nbsp;—
</p>

<p>
Ne avevano fino sopra i capelli, compreso Dik, il quale
aveva finito per trovarsi a disagio là dentro, quantunque avesse
soggiornato molte volte presso le tribù esquimesi.
</p>

<p>
<span class="pagenum" id="Page_144">[144]</span>
</p>

<p>
Appena si trovarono all'aperto, la popolazione intera fu loro
addosso urlando e gesticolando. Pareva in preda ad un pazzo
terrore.
</p>

<p>
— Che cos'è accaduto? — chiese il canadese. — Sono diventati
nuovamente matti questi cari amiconi?&nbsp;—
</p>

<p>
Una bestemmia era sfuggita a Dik.
</p>

<p>
— Hanno toccato la macchina e l'automobile si è spostata.
Purchè non abbiano guastato il radiatore!...&nbsp;—
</p>

<p>
Infatti il treno, durante la loro assenza, si era avanzato per
oltre centocinquanta metri e s'accaniva a salire una roccia incrostata
di ghiaccio assolutamente insuperabile.
</p>

<p>
Qualche curioso aveva mossa la leva e la macchina si era
messa in moto a rischio di frantumarsi contro quell'ostacolo.
</p>

<p>
Dik in pochi slanci la raggiunse ed arrestò il motore, mentre
la piccola tribù si disperdeva nuovamente in tutte le direzioni
malgrado le grida del capo e dell'<i>angekok</i>.
</p>

<p>
— Nulla di guasto? — chiese il signor di Montcalm, il quale,
insieme allo studente, aveva raggiunto lo <i>chaffeur</i>.
</p>

<p>
— Qualche cosa deve essersi rotto, — disse Dik, la cui
fronte appariva annuvolata.
</p>

<p>
— Il radiatore forse?
</p>

<p>
— Ah no, signore. Non sarà cosa grave. Prima di domani
la nostra macchina sarà in ordine.
</p>

<p>
Ne rispondo io.
</p>

<p>
— Saremo così costretti a fermarci qui questa sera.
</p>

<p>
— E necessario, signore. Devo visitare il meccanismo.
</p>

<p>
— Abbiamo commessa una imprudenza ad abbandonare il
nostro treno, — disse Walter.
</p>

<p>
— Sarà l'ultima, — rispose il canadese.
</p>

<p>
— Che il diavolo si porti via quel maledetto orso che ha
avuto la pessima idea di mettere in moto la nostra macchina.
</p>

<div class="figcenter"><a id="fi144a"></a>
  <img src="images/i144a.jpg" alt="" />
<p class="caption">.... e la macchina s'era messa in moto, a rischio di frantumarsi contro.... (Cap. XI).</p>
</div>

<p>
<span class="pagenum" id="Page_145">[145]</span>
</p>

<p>
— Possediamo tutto l'occorrente per guarire simili ammalati,
è vero, Dik?
</p>

<p>
— Sì, signore. Come vi ho detto, io rispondo di tutto.
</p>

<p>
— Ecco un buon medico!... — esclamò lo studente.
</p>

<p>
L'automobile fu fatta indietreggiare fino al villaggio, presso
la catapecchia del capo, fra le urla degli abitanti, i quali a
poco a poco erano ritornati, senza che gli esploratori potessero
comprendere se erano grida ostili o di gioia.
</p>

<p>
Cominciava a far buio poichè le giornate sono straordinariamente
corte d'inverno, sotto quelle alte latitudini, ed un vento
freddissimo si era alzato sulla vastissima baia, soffiando con
molta violenza e spingendo innanzi a sè nubi di nevischio.
</p>

<p>
Era il momento di ritirarsi nel comodo carrozzone-salon e di
accendere la stufa.
</p>

<p>
Anche gli abitanti cominciavano a rifugiarsi nelle loro catapecchie,
dove già le donne avevano accese le puzzolenti lampade.
</p>

<p>
Fuori non rimanevano che i cani, scorazzanti in mezzo alla
neve, insensibili al freddo ed al vento.
</p>

<p>
Un bel buco sotto la neve e la loro casa era pronta e preferibile
forse al pestifero corridoio delle capanne.
</p>

<p>
— Signore, — disse Dik al canadese. — Io non soffro affatto
al freddo e se non vi rincresce dormirò sulla mia macchina,
così sorveglierò anche questi uomini.
</p>

<p>
Non dobbiamo fidarci poichè, a quanto ho capito, ritengono
il nostro treno come un genio malefico destinato a distruggere
tutta la selvaggina che è così necessaria per la loro esistenza.
</p>

<p>
Prima di addormentarmi visiterò il motore e vedrò se vi è
realmente qualche guasto.
</p>

<p>
— Fate come volete, Dik, — rispose il canadese. — Per
mio conto preferisco addormentarmi presso la stufa.
</p>

<p>
— E sui nostri comodi lettucci, — aggiunse lo studente.
</p>

<p>
<span class="pagenum" id="Page_146">[146]</span>
</p>

<p>
— Io starò benissimo anche sotto la <i>capote</i> della macchina, — rispose
l'ex-baleniere. — Buona notte, signori.&nbsp;—
</p>

<p>
Si erano già congedati dal capo e dall'<i>angekok</i>, i quali si
erano pure ritirati nelle loro capanne.
</p>

<p>
Il canadese e lo studente, che si sentivano investire furiosamente
dalle raffiche nevose, si ritrassero in fretta nel carrozzone,
mentre l'ex-baleniere caricava tranquillamente la sua grossa
pipa insensibile al freddo ed alle folate, mormorando:
</p>

<p>
— È questo il momento di mettermi ai servigi di <i>mister</i>
Torpon e di mantenere le mie promesse. <i>By-god!</i>...
</p>

<p>
Diecimila dollari non si gettano via come se fossero sabbia.
</p>

<p>
Karalit mi aiuterà, corpo di una balena sventrata!... Se gli
ho salvata la vita, mi deve della riconoscenza, e se si rifiuterà
guai a lui. Dik è stato sempre un bel briccone, lo dicevano
tutti i miei camerati ed in fondo non s'ingannavano.
</p>

<p>
Orsù, all'opera ed areniamoli qui!...&nbsp;—
</p>

<div class="chapter">
<p><span class="pagenum" id="Page_147">[147]</span></p>

<h2 id="cap12">CAPITOLO XII.
<span class="smaller">Un'orgia di carne e d'olio.</span></h2>
</div>

<p>
Il briccone si cacciò sotto la <i>capote</i>, si avvolse nella sua pelliccia
e dopo d'aver tracannati alcuni lunghi sorsi di <i>wisky</i>,
avendo sempre una bottiglia di riserva accanto allo scudo protettore,
accese la sua monumentale pipa mettendosi placidamente
a fumare.
</p>

<p>
Che cosa aspettava? Certo che le tenebre fossero più fitte e
che il canadese e lo studente si fossero addormentati.
</p>

<p>
Aveva già fatto il suo piano e non attendeva che il buon
momento per metterlo in esecuzione. Karalit non si sarebbe certamente
rifiutato di prestargli man forte colla promessa di qualche
buon regalo, d'un fucile per esempio, arme ambita soprattutto
da quel popolo di cacciatori.
</p>

<p>
Il vento continuava a soffiare forte sulla baia di Hudson,
avventando contro la costa delle grosse ondate, le quali rumoreggiavano
sinistramente.
</p>

<p>
Di quando in quando, fra gli ululati della gelida tramontana
ed i muggiti della risacca, si udivano dei rombi spaventevoli,
seguìti poco dopo da tonfi d'una sonorità estrema.
</p>

<p>
Erano gli <i>ice-bergs</i>, ossia le montagne di ghiaccio galleggianti
che si urtavano e che si capovolgevano sotto la formidabile
spinta.
</p>

<p>
Per due volte Dik caricò e fumò la sua pipa, poi si decise
finalmente a muoversi.
</p>

<p>
<span class="pagenum" id="Page_148">[148]</span>
</p>

<p>
Si cacciò nella cintura una Colt, non essendo improbabile
che dei lupi si aggirassero intorno al villaggio per fare la festa
a qualche cane esquimese, poi si accostò con precauzione al carrozzone-salon
guardando attraverso un finestrino.
</p>

<p>
Buio perfetto. I due esploratori dormivano già, invitati dal
dolce tiepore che si sprigionava dalla piccola stufa e dai ruggiti
delle raffiche.
</p>

<p>
— Benissimo, — mormorò l'ex-baleniere. — Speriamo che
Karalit non li abbia imitati!...&nbsp;—
</p>

<p>
Tornò indietro e si cacciò dentro la galleria che metteva
nella capanna del capo, giungendo ben presto nella stanza circolare.
</p>

<p>
Karalit non si era affatto coricato. Stava preparando una
pelle di morsa, battendola con un sasso mentre sua moglie, una
donna ancora giovane e abbastanza belloccia per essere una
esquimese, seduta sotto la lampada masticava coi suoi robusti
denti gli stivaloni da caccia del marito per renderli più morbidi.
</p>

<p>
— Mio fratello bianco qui!... — esclamò il capo, interrompendo
subito la sua nauseante operazione. — Che cosa vuole
a quest'ora?
</p>

<p>
— Invitarti a bere con me una bottiglia, prima di tutto,
di quell'acqua forte che brucia e che scalda e che a te piace
tanto, — rispose l'ex-baleniere.
</p>

<p>
— L'hai portata con te? — chiese l'esquimese, i cui occhi
si erano subito accesi d'ardente bramosìa.
</p>

<p>
— Eccola: è quasi piena.
</p>

<p>
— Mio fratello bianco è un vero amico, — disse Karalit,
allungando le mani per afferrarla.
</p>

<p>
— Adagio, mio caro: te la berrai discorrendo con me.
</p>

<p>
— Che cosa vuoi?
</p>

<p>
— Ricordarti un'altra volta, innanzi tutto, che io ti ho
salvata la vita.
</p>

<p>
<span class="pagenum" id="Page_149">[149]</span>
</p>

<p>
— Non l'ho mai dimenticato, — rispose Karalit.
</p>

<p>
— E che io non ho avuto da te mai nessuna ricompensa.
</p>

<p>
— Allora ero un povero pescatore, padrone d'un <i>kaiak</i>
sdruscito e d'una sola fiocina.
</p>

<p>
— Ma oggi sei capo tribù.
</p>

<p>
— È vero: domanda quindi quello che vuoi. Delle foche?
Delle morse? Dei cani? Delle slitte?
</p>

<p>
— Niente affatto, poichè noi abbiamo abbondanza di viveri
ed una macchina creata dal genio del male, che sfida tutti i
tuoi cani.
</p>

<p>
— Ed allora? — chiese l'esquimese, imbarazzato. — Le
mie fiocine ed il mio arco?
</p>

<p>
— Nemmeno, perchè anzi ho intenzione di regalarti un buon
fucile da caccia, che ho già sottratto nascostamente al mio padrone.&nbsp;—
</p>

<p>
I piccoli occhi dell'esquimese tornarono ad illuminarsi. Un
fucile a lui!... Gl'indiani canadesi che sono i nemici secolari di
quei piccoli uomini del nord e che li trucidano ferocemente ritenendoli
spiriti maligni, avrebbero ben dovuto guardarsi d'ora
innanzi.
</p>

<p>
— Che cosa vuole da me dunque mio fratello bianco? — chiese,
con voce quasi tremante.
</p>

<p>
— Una cosa semplicissima.
</p>

<p>
— Parla.
</p>

<p>
— Impedire ai miei compagni di partire.
</p>

<p>
— Perchè? — chiese Karalit, con stupore.
</p>

<p>
Dik, invece di rispondere subito, si sedette su un ammasso
di pelli mettendosi fra le gambe la bottiglia di <i>wisky</i> sulla quale
si posavano insistentemente gli occhi del capo, poi chiese:
</p>

<p>
— Sai che cosa vanno a fare quegli uomini che io conduco
verso il gran nord con quella macchina?
</p>

<p>
— Non me l'hanno detto.
</p>

<p>
<span class="pagenum" id="Page_150">[150]</span>
</p>

<p>
— Vanno a distruggere tutte le foche, le morse, le lontre,
i narvali, i lupi, gli orsi bianchi e perfino i buoi muschiati che
abitano le vostre terre ed i vostri mari.
</p>

<p>
— E perchè?
</p>

<p>
— Per farvi morire tutti di fame.
</p>

<p>
— Noi non abbiamo mai fatto nulla di male agli uomini
bianchi.
</p>

<p>
— Dicono che voi siete dei ladri e che sterminate tutte le
balene che si trovano in questi mari, mentre sono necessarie
agli uomini bianchi per trame l'olio occorrente alla illuminazione
delle loro grandi case.
</p>

<p>
— E hanno mandata quella brutta bestia che brontola
sempre!...
</p>

<p>
— Una bestia veramente terribile, amico, — disse Dik. — Tu
l'hai veduta come corre.
</p>

<p>
— Va come le grandi raffiche.
</p>

<p>
— E quando corre a tutta forza piomba su tutti gli animali
e li uccide col solo urto.
</p>

<p>
Capisci?
</p>

<p>
— Abbastanza, — rispose Karalit. — Sicchè distruggerà
tutti gli animali che sono necessari all'esistenza delle nostre
tribù?
</p>

<p>
— E non vi rimarrà altra risorsa che quella di tapparvi
nelle vostre capanne e di lasciarvi morire di fame.
</p>

<p>
— E perchè tu, che sei nostro amico, hai accettato di guidare
quella brutta bestia?
</p>

<p>
— Se mi fossi rifiutato il gran capo degli uomini bianchi mi
avrebbe fatto bruciare vivo.
</p>

<p>
— Che cosa devo dunque fare per impedire che i miei sudditi
ed i miei fratelli del gran nord muoiano di fame?
</p>

<p>
— Impedire ai miei padroni di andare innanzi e ricacciarli
verso il gran sud. Tu hai abbastanza gente per costringerveli.
</p>

<p>
<span class="pagenum" id="Page_151">[151]</span>
</p>

<p>
— E se facessi gettare quella brutta bestia nella baia insieme
ai tuoi padroni?
</p>

<p>
— Non ti consiglierei di farlo, perchè quella bestia nasconde
nel suo ventre del fuoco che potrebbe scoppiare e bruciare te
e tutto il tuo villaggio.
</p>

<p>
— Ed allora, che cosa devo fare? — ripetè l'esquimese. — Fermarli
qui o farli retrocedere?
</p>

<p>
— Fermali, se puoi.
</p>

<p>
— Hanno delle bocche da fuoco e quelle fanno paura.
</p>

<p>
— Ti ho detto che ne darò una anche a te.
</p>

<p>
— Mio fratello bianco è un vero fratello, — disse Karalit. — Ora
mi dia da bere.
</p>

<p>
La mia lingua ha parlato troppo ed è asciutta.
</p>

<p>
— A te, ora bevi, — rispose Dik.
</p>

<p>
Il capo afferrò la bottiglia e si mise a bere a garganella.
</p>

<p>
— E tua moglie? — chiese l'ex-baleniere, fermandolo.
</p>

<p>
— Lasciala gustare i miei stivali, — rispose l'egoista. — A
lei bastano.&nbsp;—
</p>

<p>
Rialzò la bottiglia con un gesto brusco, e per paura che suo
fratello bianco tentasse ancora d'intervenire, in tre o quattro
colpi vuotò il contenuto.
</p>

<p>
— Ecco il calore, — disse, facendo scoppiettare la lingua. — Ve
ne sono ancora di queste bottiglie nella bestia maledetta?
</p>

<p>
— È piena, — rispose Dik.
</p>

<p>
— Allora puoi tenerti certo che i miei sudditi, se tu vorrai,
muoveranno senza esitare all'attacco della bestia per spillarle
dal ventre l'acqua che riscalda e che raddoppia la vita.
</p>

<p>
— Io lascerò loro tutte le bottiglie e parte dei viveri purchè
non commettano dei guasti.
</p>

<p>
— Quando dovremo agire?
</p>

<p>
— Domani, dopo lo squartamento della balena, alla quale
assisteranno senza dubbio i miei padroni.
</p>

<p>
<span class="pagenum" id="Page_152">[152]</span>
</p>

<p>
Di quanti uomini puoi disporre?
</p>

<p>
— Di un centinaio.
</p>

<p>
— Armi da fuoco?
</p>

<p>
— Nessuna: solamente archi e fiocine.&nbsp;—
</p>

<p>
Dik si tolse la rivoltella e la porse al capo, dicendo:
</p>

<p>
— Dirò ai miei padroni che voialtri me l'avete rubata. Hai
otto colpi da sparare.
</p>

<p>
— Me ne servirò. Conosco queste armi avendone appreso il
maneggio da un cacciatore che è passato per di qua prima
dello scioglimento delle nevi.
</p>

<p>
— A domani, — disse Dik, alzandosi. — Ah!... Farai bene
a mandar via le donne ed i ragazzi.
</p>

<p>
— L'avevo già pensato.
</p>

<p>
— Buona notte, Karalit.
</p>

<p>
— Che mio fratello bianco riposi tranquillo, — rispose l'esquimese.
</p>

<p>
L'ex-baleniere si ricacciò nel corridoio, passando sopra a
sette od otto cani che si erano rifugiati là dentro, e raggiunse
l'automobile.
</p>

<p>
Le raffiche accennavano a diminuire di violenza, mentre il
freddo era rapidamente aumentato.
</p>

<p>
Sulle coste della baia le onde si frangevano sempre con
estrema violenza, rumoreggiando sinistramente nella notte cupa.
</p>

<p>
Dik si cacciò sotto la <i>capote</i>, si sdraiò sui soffici cuscini, si
avvolse per bene nella sua pelle d'orso nero e si addormentò
placidamente dopo d'aver mormorato più volte:
</p>

<p>
— Gli affari sono affari....&nbsp;—
</p>

<p>
L'indomani, ai primi albori, fu svegliato da un gridìo assordante
mescolato a latrati di cani.
</p>

<p>
I cacciatori si disponevano a recarsi alla piccola cala sui
cui banchi si era arenata la gigantesca balena, con un lungo
seguito di slitte tirate da dozzine di cani irrequieti, un po' somiglianti
<span class="pagenum" id="Page_153">[153]</span>
ai lupi e che non cessavano di azzuffarsi fra di loro,
benchè i loro padroni picchiassero forte colle lunghissime fruste
a manico cortissimo.
</p>

<p>
Il canadese e lo studente, udendo tutto quel baccano, erano
pure usciti dal carrozzone e si erano accostati all'automobile
dove Dik stava montando la sua piccola incudine per procedere
alla riparazione del guasto che non esisteva che nella sua
fantasia.
</p>

<p>
— Che cosa succede, amico? — chiese il signor di Montcalm.
</p>

<p>
— Nulla di male, signore, — rispose l'ex-baleniere, levando
da una delle cassette una quantità di ferri. — Quel caro Karalit
sta per recarsi alla costa coi suoi pescatori per pelare la
balena. Sarà uno spettacolo interessante a vedersi e vi consiglierei
di approfittare della bella occasione, anche perchè l'automobile
non potrà essere pronta prima di questa sera.
</p>

<p>
— È grave il guasto?
</p>

<p>
— Ma no, signore, richiederà solo un po' di tempo e di pazienza.
Come vi ho già detto, rispondo io di tutto.
</p>

<p>
— Allora possiamo accompagnare gli esquimesi, — disse lo
studente.
</p>

<p>
— Stavo per proporvelo. Rimanendo qui vi annoiereste inutilmente, — disse
l'ex-baleniere.
</p>

<p>
— Si va, signor di Montcalm?
</p>

<p>
— Andiamo, Walter, — rispose il canadese.
</p>

<p>
Karalit aveva già fatto avanzare una slitta tirata da venti
cani e guidata da un giovane pescatore, mettendola a loro disposizione.
</p>

<p>
I due viaggiatori vi salirono, portando con loro i <i>mauser</i>
ed un canestro di provviste, e subito i cani, al primo colpo di
frusta della guida, si slanciarono attraverso la pianura gelata,
latrando e ululando di quando in quando come i lupi.
</p>

<p>
<span class="pagenum" id="Page_154">[154]</span>
</p>

<p>
Tutte le altre slitte si erano pure messe in moto, gareggiando
fra un incessante scrosciare di fruste ed un baccano assordante,
poichè i guidatori sono costretti a urlare non meno
fortemente dei cani per farsi obbedire.
</p>

<p>
Che quelle bestie, derivate a quanto sembra da un incrocio
di lupi e di volpi polari, prestino ai piccoli abitanti delle nevi
eterne dei grandi servigi, è innegabile; tuttavia non si creda che
siano molto docili ed obbedienti ai loro padroni.
</p>

<p>
L'istinto selvaggio delle due razze è sopravvissuto e la lunga
schiavitù non li ha affatto domati.
</p>

<p>
Si prestano al tiro delle slitte per paura della frusta, non
per fare una cosa gradita ai loro padroni, verso i quali anzi
non nutrono nessuna affezione e ci vivono insieme solamente
perchè sanno che qualche cosa rimarrà sempre anche per loro
dopo il pranzo.
</p>

<p>
Solo gli esquimesi sanno guidarli. Un europeo non riuscirebbe
ad altro che ad andare a gambe levate ad ogni momento,
insieme alla slitta.
</p>

<p>
Correndo rissano continuamente fra di loro, imbrogliando i
legami, si mordono, urlano, poi chi si scaglia a destra, chi a
sinistra, generando una confusione enorme che solo la terribile
frusta, maneggiata dal guidatore con una maestrìa ed un vigore
straordinario, riesce a calmare.
</p>

<p>
Guai poi se sulla loro corsa s'imbattono in una volpe, in
una martora od in qualche altro piccolo animale. Allora non
c'è più direzione.
</p>

<p>
Si scagliano dietro alla selvaggina senza più badare alle
grida ed alla grandine di frustate, gettandosi all'impazzata
dentro i crepacci o dentro i burroni, finchè finiscono per rovesciare
il veicolo ed il più delle volte per renderlo anche inservibile.
</p>

<p>
Sono ben lontani dai nostri cani danesi o di Terranuova,
<span class="pagenum" id="Page_155">[155]</span>
sempre docili e sempre obbedienti e di buona lena. Le cinquanta
slitte, poichè tante erano, in meno di venti minuti
raggiunsero la costa, fermandosi di fronte al bassofondo su cui
si era arenata la balena.
</p>

<p>
L'enorme massa non era stata menomamente smossa dalle
ondate della notte e mostrava il suo potente dorso ancora tutto
irto di fiocine.
</p>

<p>
La coda, rimasta fuori dal banco, fluttuava sotto i colpi
della risacca, la quale s'ingolfava perfino dentro l'enorme bocca,
rumoreggiando e spumeggiando intorno e fra mezzo i fanoni
non ben serrati.
</p>

<p>
Walter ed il canadese erano subito balzati a terra, ed approfittando
della bassa marea che aveva lasciato il banco quasi
allo scoperto, si erano spinti innanzi fugando, con due colpi di
fucile, una miriade di volatili radunatisi per prendere parte alla
festa e rimpinzarsi di lardo.
</p>

<p>
Gabbiani, falchi pescatori, aquile pescatrici, procellarie,
albatros giganteschi, erano accorsi da tutte le parti e volteggiavano
sopra il gigante marino con un gridìo assordante.
</p>

<p>
Le lumme poi si contavano a migliaia e migliaia.
</p>

<p>
Gli esquimesi si erano armati di certe pale di ferro, di forma
quadrata, assai taglienti, a manico corto, comperate certamente
dai balenieri, ignorando quel popolo nordico la lavorazione del
ferro, metallo che forse manca in quelle regioni, ed avevano
invaso il banco per spogliare quell'enorme massa del suo lardo
e delle sue carni.
</p>

<p>
Prima ad essere assalita fu la testa del cetaceo, per mettere
al sicuro la lingua.
</p>

<p>
Sfondati i fanoni, dodici o quattordici uomini penetrarono
nella bocca e si misero subito all'opera, mentre altri cominciavano
a piantare le loro pale nei fianchi del gigante, segnando le
<span class="pagenum" id="Page_156">[156]</span>
striscie di lardo che più tardi dovevano venire levate e trasportate,
sulle slitte, al villaggio.
</p>

<p>
— Ecco i viveri assicurati per tutto l'inverno, — disse il
canadese a Walter. — Questi uomini fortunati potranno attendere
senza timore le grandi nevicate, senza porre la punta dei
loro nasi fuori dalle capanne.
</p>

<p>
— Quanto olio potranno ricavare dalla lingua, signor di
Montcalm? — chiese lo studente, il quale si era avvicinato all'enorme
bocca entro la quale gli esquimesi lavoravano accanitamente.
</p>

<p>
— Circa otto barili, ed è il migliore che si ricava dalla balena.
</p>

<p>
— E dalla massa intera?
</p>

<p>
— Suppergiù trentamila libbre.
</p>

<p>
— Una vera inondazione.
</p>

<p>
— È la parola, Walter.
</p>

<p>
— Vediamo un po' questi fanoni, che devono essere i famosi
ossi di balena che si pagano ben cari.
</p>

<p>
— Sono grosse lamine, fisse nella mascella superiore, che
scendono diritte formando una specie di siepe, un po' dentellate
ad uno dei margini.
</p>

<p>
— Vedo, — rispose lo studente. — E nessun dente!... È
strana!...
</p>

<p>
— Certi cetacei, quelli chiamati balene maschio, ne posseggono
però, ma non se ne servono.
</p>

<p>
— Mentre i capidogli?...
</p>

<p>
— Sono formidabilmente armati di denti di forma conica,
ognuno dei quali non pesa meno di due chilogrammi.
</p>

<p>
— Che morsi devono dare!...
</p>

<p>
— Lo sanno purtroppo le disgraziate balene.
</p>

<p>
— Perchè sono nemici?
</p>

<p>
— E terribili nemici; e sono, come potete immaginarvi, sempre
<span class="pagenum" id="Page_157">[157]</span>
le balene che hanno la peggio, non servendo a nulla i fanoni.
</p>

<p>
— Sapete che idea mi dà la bocca di questo cetaceo?
</p>

<p>
— D'una scialuppa.
</p>

<p>
— Precisamente, — rispose lo studente. — A quanto stimate
la lunghezza di queste mascelle?
</p>

<p>
— A non meno di venti piedi, — rispose il canadese. — La
larghezza di questa bocca deve raggiungere i dieci, con unitezza
di sei, ossia di due metri.
</p>

<p>
Come vedete, gli uomini non hanno bisogno di curvarsi per
lavorare.
</p>

<p>
Lasciamo che questa brava gente si avvoltoli nell'olio e nel
lardo, e noi andiamo a tirare quattro fucilate contro gli uccelli
marini.
</p>

<p>
Non avete che da scegliere.
</p>

<p>
— Sparerò sugli albatros.
</p>

<p>
— Carne coriacea, amico. Preferisco gli altri.&nbsp;—
</p>

<p>
Mentre si divertivano a fare dei bei colpi contro tutti quegli
immensi stormi di volatili, i quali d'altronde non si mostravano
affatto spaventati, gli esquimesi tagliavano, rompevano,
fracassavano con energia febbrile, ansiosi di demolire il
gigante e di mettere in salvo la sua carnaccia ed il suo lardo
prima che si scatenasse qualche tempesta e lo portasse via,
trascinandolo verso altre coste a formare la fortuna di qualche
altra tribù.
</p>

<p>
Schiere d'uomini, carichi di enormi pezzi di grasso sgocciolanti
d'olio, rossi di sangue fino ai capelli, passavano continuamente
sulla costa e caricavano le slitte, le quali ripartivano subito
pel villaggio per poi tornare al più presto.
</p>

<p>
Gli altri, sotto la direzione di Karalit, non cessavano di tagliare,
cacciandosi perfino dentro l'enorme carcame, per strappare
alle viscere brandelli enormi di grasso.
</p>

<p>
<span class="pagenum" id="Page_158">[158]</span>
</p>

<p>
Sembravano tante formiche attorno al corpo d'un bisonte o
d'un rinoceronte.
</p>

<p>
A mezzodì i lavoratori presero un po' di sosta, radunandosi
sulla spiaggia cosparsa di vere montagne di lardo e di carne.
Che festa!... Uomini e cani gareggiavano nel rimpinzarsi e gli
uccelli vi prendevano parte indisturbati, giacchè nè le grida, nè
le frustate sarebbero riuscite a cacciarli di là.
</p>

<p>
Piombavano a legioni così fitte da oscurare talvolta la luce
del sole, ed erano così audaci da strappare di mano, con un fulmineo
colpo di becco, i pezzi che gli uomini stavano per portarsi
alla bocca.
</p>

<p>
Soprattutto i grossi albatros mostravano un accanimento feroce
e resistevano energicamente alle frustate ed anche ai colpi
di rampone, sbattendo furiosamente le loro immense e poderose
ali. Il canadese e lo studente, nauseati da quello spettacolo e
quasi soffocati dalla puzza orribile che tramandavano le interiora
del cetaceo in mezzo alle quali si avvoltolavano cani ed
uomini insieme, si erano tirati in disparte, saccheggiando il loro
canestro.
</p>

<p>
Durante la giornata, il via vai di uomini, di cani, di slitte
non cessò. Gli esquimesi, quantunque pieni di lardo al punto da
correre il pericolo di scoppiare, avevano nuovamente assalito il
carcame, che ormai mostrava le gigantesche costole, per privarlo
di tuttociò che poteva servire di nutrimento.
</p>

<p>
Alla sera ben poco rimaneva del disgraziato cetaceo. Perfino
la testa era stata sfondata per togliere il cervello, relativamente
piccolo riguardo alla massa imponente del corpo,
che doveva fornire al capo ed allo stregone una deliziosa
frittura!...
</p>

<p>
Ricominciava a soffiare il vento sulla baia ed a cadere del
nevischio, quando i pescatori tornarono al loro villaggio cogli
ultimi carichi.
</p>

<p>
<span class="pagenum" id="Page_159">[159]</span>
</p>

<p>
Il canadese e lo studente avevano ripreso posto sulla
slitta messa a loro disposizione dal capo, e che per un certo
riguardo, molto apprezzato dai due esploratori, non era stata
adoperata per trasportare quelle montagne di grasso.
</p>

<p>
Venti minuti dopo giungevano al villaggio, fermandosi presso
l'automobile.
</p>

<p>
Dik stava vibrando alcuni colpi di martello su dei bolloni
e su delle viti, canticchiando a mezza voce, quantunque avesse
la pipa stretta fra i denti.
</p>

<p>
— Tutto accomodato? — chiese il canadese.
</p>

<p>
— Tutto, signore, — rispose l'ex-baleniere. — La nostra
macchina filerà meglio di uno <i>steamer</i>.
</p>

<p>
— Allora domani potremo riprendere la nostra corsa e spingerci
fino al forte Severn.
</p>

<p>
— Anche direttamente a quello di Churchill, signore. Avremo
abbastanza benzina per raggiungerlo.
</p>

<p>
— Walter, prepariamoci il pranzo, — disse il canadese, — e
voi Dik venite a dormire con noi nel carrozzone.
</p>

<p>
— Io mi trovo benissimo sotto la <i>capote</i> dell'automobile, — rispose
l'ex-baleniere. — E poi non mi fido affatto di questi
uomini dopo il guasto che ho constatato.
</p>

<p>
Capirete che basta un momento a rovinare il radiatore o
sventrarci le pneumatiche, e sarà perciò meglio che io vegli.
</p>

<p>
Io già non ho mai avuto molta fiducia negli esquimesi, checchè
si sia detto sulla loro pretesa onestà.
</p>

<p>
Ho finito: vengo ad aiutare il cuoco.
</p>

<div class="chapter">
<p><span class="pagenum" id="Page_160">[160]</span></p>

<h2 id="cap13">CAPITOLO XIII.
<span class="smaller">Battaglia in mezzo alle nevi.</span></h2>
</div>

<p>
Il canadese e lo studente, dopo un'abbondante cena ed una
buona dose di pipate, si erano cacciati sotto le coperte, quando
un fracasso indiavolato, che veniva dal di fuori, li strappò bruscamente
dal primo sonno.
</p>

<p>
Pareva che fra gli abitanti del villaggio fosse scoppiato un
vivo alterco, poichè fra i latrati dei cani si udivano grida minacciose
e certi colpi come se delle slitte venissero spezzate.
</p>

<p>
Walter pel primo era balzato giù dal lettuccio, e dopo essersi
impadronito d'una rivoltella, la prima arma trovata sotto
mano, si era precipitato verso uno dei finestrini tentando di
vedere ciò che accadeva intorno al treno.
</p>

<p>
Quantunque la notte fosse oscurissima e la neve cadesse in
quel momento in abbondanza, travolta dal ventaccio che soffiava
da settentrione, vide subito numerosi uomini dibattersi e
urtarsi gli uni gli altri, spingendosi contro l'automobile.
</p>

<p>
— Signor di Montcalm!... — gridò. — Quei miserabili attaccano
la nostra macchina.&nbsp;—
</p>

<p>
Il canadese era già balzato, a sua volta, giù dal letto, ed
aveva, prima di tutto, accesa la lampada, poi si era armato
d'un <i>mauser</i> il cui serbatoio delle cartuccie era pieno.
</p>

<p>
— Aprite la porta, Walter!... — gridò. — Pagheremo la loro
ospitalità a colpi di fucile.&nbsp;—
</p>

<div class="figcenter"><a id="fi160a"></a>
  <img src="images/i160a.jpg" alt="" />
<p class="caption">.... tornarono al loro villaggio, cogli ultimi carichi. (Cap. XII).</p>
</div>

<p>
Lo studente si slanciò contro la sbarra di ferro, la tolse e
<span class="pagenum" id="Page_161">[161]</span>
si provò a spingere, ma con sua grande sorpresa la porta non
cedette.
</p>

<p>
— Signor di Montcalm!... — gridò. — Ci hanno chiusi dentro!...
</p>

<p>
— È impossibile!...
</p>

<p>
— Provate anche voi.
</p>

<p>
— Aiutatemi!...&nbsp;—
</p>

<p>
I due uomini fecero impeto senza ottenere alcun risultato.
La porta era stata chiusa esternamente forse colla sbarra che
era rimasta fuori e che gli esquimesi avevano ricollocata a posto
per impedire ai due esploratori di uscire.
</p>

<p>
— Ah!... Canaglie!... — esclamò il canadese.
</p>

<p>
Si affacciò al finestrino che lo studente aveva aperto e
gridò:
</p>

<p>
— Dik!... Dik!... A noi!...&nbsp;—
</p>

<p>
Fra tutto quel vocìo confuso gli parve di udire la voce dell'ex-baleniere,
poi rimbombarono due colpi di rivoltella.
</p>

<p>
— Dik!... Dik!... — ripetè il canadese. — In nome di Dio,
rispondete!... Che cosa succede?&nbsp;—
</p>

<p>
Un gruppo di uomini armati di archi e di ramponi si diresse
verso il carrozzone-salon. Karalit era con loro e stringeva
in una mano la rivoltella ancora fumante.
</p>

<p>
— Miserabile!... — gridò il canadese, puntandogli contro il
<i>mauser</i>, mentre lo studente, aperto un altro finestrino, agitava
la sua grossa Colt, minacciando di sparare. — Contro chi hai
fatto fuoco? Che cosa significa tutto questo baccano? Rispondi
o ti uccido come un lupo arrabbiato.
</p>

<p>
— Non sono stato io a tirare quei due colpi, bensì il tuo
marinaio, — rispose Karalit. — Per poco non mi uccideva.
</p>

<p>
— Perchè?
</p>

<p>
— Non lo so.
</p>

<p>
— Dov'è il mio marinaio?
</p>

<p>
<span class="pagenum" id="Page_162">[162]</span>
</p>

<p>
— Lo abbiamo legato ben bene e cacciato dentro una capanna.
</p>

<p>
— Per qualche motivo deve aver sparato, tanto più che era
tuo amico e quindi non poteva nutrire odio alcuno verso i tuoi
sudditi.
</p>

<p>
— Ah, io non lo so, — ripetè Karalit.
</p>

<p>
— Allora te lo dirò io, furfante!... — gridò il canadese. — Tu
ed i tuoi uomini volevate rovinarci la nostra macchina. Ce
l'avete guastata anche ieri.
</p>

<p>
— Può essere, — rispose candidamente l'esquimese, il quale
non perdeva di vista la canna del <i>mauser</i>.
</p>

<p>
— E hai l'audacia di confessarlo!...
</p>

<p>
— Sì, uomo bianco, perchè noi non vogliamo che tu vada
più oltre verso il gran nord.
</p>

<p>
— E perchè?
</p>

<p>
— Perchè l'<i>angekok</i> ha detto che la tua bestia ha uno
scopo terribile: quello di distruggere tutti gli orsi, le foche, le
morse ed i cavalli marini, e così far morire di fame tutte le
tribù degli Innoit.&nbsp;—
</p>

<p>
Walter scoppiò in una sonora risata, poichè quantunque l'esquimese
masticasse la lingua inglese in modo orribile, aveva
compreso tutto.
</p>

<p>
Il canadese invece aveva lanciata una grossa bestemmia.
</p>

<p>
— Il tuo <i>angekok</i> è un pazzo e tu sei un triplice imbecille! — gridò,
furibondo. — Finiamola con questa commedia: noi
siamo uomini di corta pazienza.
</p>

<p>
— Il nostro <i>angekok</i> non si è mai ingannato, — rispose Karalit, — e
se ha detto così, vuol dire che è la verità.
</p>

<p>
O torna indietro o noi distruggeremo la tua bestia.
</p>

<p>
— Fa togliere prima la sbarra che tu hai cacciata dinanzi
alla porta.
</p>

<p>
— No.
</p>

<p>
<span class="pagenum" id="Page_163">[163]</span>
</p>

<p>
— Per tutti i fulmini di Giove!... — gridò lo studente, il
quale voleva prendere parte anche lui alla conversazione. — Signor
mangiatore di lardo, è ora di finirla con questa
storia.
</p>

<p>
Signor di Montcalm, piantategli una palla sulla punta del
naso o lo crivello io come una schiumarola.
</p>

<p>
— Aspettiamo un po', Walter, — rispose il canadese. — C'è
la macchina fuori e Dik non è più là a difenderla.
</p>

<p>
Se ce la guastano, addio viaggio al Polo.
</p>

<p>
— Ai primi colpi di fuoco scapperanno come volpi, ne sono
sicurissimo, signore.
</p>

<p>
— Non dobbiamo dimenticare che tengono nelle loro mani
Dik e che gli hanno presa la rivoltella.
</p>

<p>
— Corpo di Giove!... Che cosa fare dunque? Cedere?
</p>

<p>
— Vediamo, — disse il canadese. — Questi furfanti contano
certamente su qualche premio.
</p>

<p>
Alle carote dell'<i>angekok</i> non credono nemmeno loro, scommetterei
mille dollari contro uno.&nbsp;—
</p>

<p>
Karalit, seduto su un <i>hummok</i> di neve, colla rivoltella sempre
in pugno, circondato da una quarantina dei suoi sudditi, i
quali provavano la forza dei loro archi fabbricati con pezzi di
corna di renna strettamente legati, aspettava pazientemente
che i due esploratori avessero finito di chiacchierare.
</p>

<p>
Aveva del tempo da perdere il briccone, ora che le sue capanne
rigurgitavano di carne e di lardo di balena.
</p>

<p>
— Insomma, che cosa vuoi? — chiese il canadese, minacciandolo
col pugno.
</p>

<p>
— Te l'ho già detto, uomo bianco, — rispose l'esquimese. — Impedirti
di avanzare verso il gran nord.
</p>

<p>
— Ma se ti ho già detto anch'io che il tuo <i>angekok</i> è un
pazzo da mandare a casa dello spirito maligno.
</p>

<p>
— L'<i>angekok</i> ha parlato e basta, — ripicchiò l'ostinato. — Non
<span class="pagenum" id="Page_164">[164]</span>
si è mai ingannato nel predire le grandi tempeste, i grandi
freddi, le scarse caccie e non s'ingannerà ora.
</p>

<p>
— E vuoi che torniamo indietro?
</p>

<p>
— Sì: questo è il fermo volere mio e di tutti i miei sudditi.
</p>

<p>
— Sia pure, ce ne andremo, — rispose il canadese. — Metti
in libertà il mio marinaio e rimetteremo in moto la nostra
bestia.
</p>

<p>
— Ah no!... — esclamò Karalit. — Senza bestia.
</p>

<p>
— Che cosa vorresti dire? — urlò il canadese.
</p>

<p>
— Che la bestia rimarrà qui, perchè tenga lontani, colle sue
urla, gli spiriti maligni. S'incaricherà l'<i>angekok</i> di darle da mangiare.
</p>

<p>
— Come!... Tu pretenderesti che ti lasciassimo la nostra
macchina!...
</p>

<p>
— Accoppiamolo, signor di Montcalm!... — urlò lo studente.
</p>

<p>
— Guardatevi!... — disse Karalit, con voce minacciosa. — Ho
cento uomini sotto di me e se volessi averne tre volte tanti
non avrei che da far attaccare i cani e mandare alcuni dei miei
uomini da mio suocero, il gran capo dei Katirak.
</p>

<p>
Cadremo noi, ma cadreste anche voi.
</p>

<p>
Ho detto!... Tornerò prima che il sole tramonti!...&nbsp;—
</p>

<p>
Con un'agilità meravigliosa Karalit si gettò dietro l'<i>hummok</i>,
mentre i suoi uomini si disperdevano in tutte le direzioni correndo
come lupi e scomparve fra le tenebre prima che i due
esploratori avessero avuto il tempo di far uso delle loro armi.
</p>

<p>
— Pezzo di galera!... — gridò lo studente. — Ci è scappato
di sotto mano!... E quell'animale di Dik, che si è lasciato cogliere
come una gru addormentata, e perfino farsi prendere la
rivoltella!
</p>

<p>
— L'avranno sorpreso nel sonno, — rispose il canadese. — E
poi, con cento uomini che aveva intorno, ben poco avrebbe
<span class="pagenum" id="Page_165">[165]</span>
potuto fare, anche se avesse avuto a sua disposizione due
Colt.
</p>

<p>
— Che abbiano guastato l'automobile?
</p>

<p>
— Speriamo di no, Walter. Siccome ciò potrebbe succedere,
sarà meglio che cerchiamo un mezzo per uscire.
</p>

<p>
Questa carrozza funzionerà pur sempre da fortezza, ed in
caso di pericolo ci rifugeremo sempre qui.
</p>

<p>
— Canaglie!... Dopo d'averli aiutati ad ammazzare la balena,
senza chiedere per nostro conto nemmeno un pezzo di lingua,
ci hanno preparato questo bel giuochetto!... E mi avevano
detto che gli esquimesi erano delle brave persone!...
</p>

<p>
— Quelli che abitano più al nord sì, non questi che sono
stati corrotti dalla civiltà, — disse il canadese. — Orsù, cerchiamo
di uscire.
</p>

<p>
— Vi è la sbarra al di fuori e le finestre sono troppo strette,
signore.&nbsp;—
</p>

<p>
Il canadese riflettè un momento, poi battendosi fortemente
la fronte, esclamò:
</p>

<p>
— Noi siamo proprio due stupidi!...
</p>

<p>
— Dite? Non me ne offendo affatto.
</p>

<p>
— Ma sì, Walter, due imbecilli. Quando i lupi ci assediavano
come ci siamo rifugiati qui?
</p>

<p>
— Attraverso il tetto.
</p>

<p>
— E dal tetto usciremo, — rispose il canadese. — I chiodi
non sono nemmeno stati ribattuti e le viti non più messe a
posto.
</p>

<p>
— Corpo di tutti i fulmini dell'occidente e dell'oriente!... — esclamò
Walter. — Che io abbia lasciata la mia memoria nell'Università
di Cambridge?
</p>

<p>
— No, l'avete un po' perduta in quella famosa gara del
salto, — disse il signor di Montcalm.
</p>

<p>
— Credo che abbiate ragione, — disse Walter, scoppiando
<span class="pagenum" id="Page_166">[166]</span>
in una allegra risata, segno evidente che le minaccie degli esquimesi
non erano riuscite affatto ad impressionarlo. — Un martello
ed uno scalpello, signor Gastone. A voi la guardia della
fortezza ed a me quella del bastione dominante l'automobile.
</p>

<p>
Guai a loro se toccheranno la nostra macchina!...&nbsp;—
</p>

<p>
Gli attrezzi da fabbro e da falegname non mancavano nel
carrozzone. Aprirono una cassetta indicata con un numero, si
munirono dell'occorrente, salirono su due sedie ed assalirono la
tavola che era stata già levata durante l'assedio dei lupi.
</p>

<p>
Pochi colpi di martello e di scalpello, uno sforzo, e l'apertura
s'offerse dinanzi ai loro occhi.
</p>

<p>
Walter, che era più magro del canadese, in tre tempi si issò
sul tetto della vettura, spingendo a destra ed a sinistra la neve
che lo ingombrava.
</p>

<p>
Il signor di Montcalm si era affrettato a passargli un <i>mauser</i>
ed una cartucciera.
</p>

<p>
— Dunque? — chiese, dopo qualche istante.
</p>

<p>
— Per tutti i fulmini di Giove!... — esclamò lo studente. — Lasciate
che i miei occhi si abituino un po' all'oscurità.
</p>

<p>
— Se la pianura è bianca!...
</p>

<p>
— Ma la capanna di quel briccone di Karalip o Kaparaliko
che sia, non riesco a vederla bene. Pare che la neve l'abbia coperta
tutta.
</p>

<p>
— Occupatevi dell'automobile.
</p>

<p>
— Diavolo!... È sempre dinanzi a noi.
</p>

<p>
— Nessuno la guarda?
</p>

<p>
— Non mi pare.
</p>

<p>
— E dove sono andati quei bricconi?
</p>

<p>
— Li odo gridare senza vederli. Dopo tutto io credo che
abbiano fatto bene a ritirarsi nelle loro tane.
</p>

<p>
È una vera notte da lupi, signor Gastone, e fa un freddo
da spaccare le pietre.
</p>

<p>
<span class="pagenum" id="Page_167">[167]</span>
</p>

<p>
Vi assicuro che si sta meglio al coperto.
</p>

<p>
— Volete una pelle di bisonte?
</p>

<p>
— Accetto, purchè sia in compagnia d'una bottiglia di <i>wisky</i>
o di <i>brandy</i>.
</p>

<p>
— Vi preparerò un buon <i>grog</i> invece.
</p>

<p>
— Vada pel <i>grog</i>. Scommetto che ci starebbe anche Dik a
vuotare un buon bicchiere in mia compagnia.
</p>

<p>
Ah!... Signor Gastone, che questi pessimi soggetti siano capaci
di tormentarlo od anche di ucciderlo?
</p>

<p>
— Oh!... Non oseranno tanto. E poi non ho mai udito narrare
che gli esquimesi siano crudeli.
</p>

<p>
— Io però ho letto una storia di certi pescatori di balene
di razza esquimese che si divertivano a martirizzare i naufraghi
di razza bianca.
</p>

<p>
— Una storia antica, mio caro Walter.
</p>

<p>
Lasciate che accenda la stufa e che vi prepari il <i>grog</i>. Intanto
non perdete di vista l'automobile.
</p>

<p>
— Nemmeno un secondo, signore.
</p>

<p>
— A voi la pelle di bisonte.
</p>

<p>
— Benissimo: eccomi trasformato in un capo indiano in attesa
d'un viso pallido da scotennare. Sarò il gran <i>sakem</i> Piede
pesante o Testa d'aquila.
</p>

<p>
— Al diavolo!... — esclamò il canadese. — Si è mai veduto
un giovanotto più allegro di questo? Se tutti quelli che frequentano
l'Università di Cambridge sono tagliati così, manderò
anche i miei figli in Inghilterra a tentare la corsa delle cento
<i>yarde</i> od il gran salto.
</p>

<p>
— E farete bene, — concluse lo studente, avvolgendosi maestosamente
nella gigantesca pelle di bisonte.
</p>

<p>
Era una vera notte da lupi polari. Il ventaccio non cessava
di ululare attraverso la bianca pianura, rovesciando addosso al
<span class="pagenum" id="Page_168">[168]</span>
villaggio e contro l'automobile delle vere trombe di neve che
però subito tornavano a disperdersi.
</p>

<p>
Il freddo poi era diventato così intenso che l'alito dello studente,
appena uscito dalla bocca, si tramutava in nevischio.
</p>

<p>
Un termometro collocato all'aperto avrebbe certamente segnato
30° sotto zero e fors'anche di più.
</p>

<p>
Gli esquimesi non si facevano vivi, però Walter di quando
in quando udiva le loro voci uscire attraverso i corridoi delle
capanne.
</p>

<p>
Probabilmente stavano discutendo per formare il loro piano
di guerra. Fors'anche stavano interrogando il disgraziato Dik,
disgraziato pei due esploratori, i quali non potevano avere su
quel birbaccione il più lontano sospetto.
</p>

<p>
Walter bevette il suo <i>grog</i>, accese la sua corta pipa di radica
autentica e tornò ad avvilupparsi nella sua pelle di bisonte,
mentre il canadese vegliava dietro ai finestrini sagrando
contro quella maledetta sbarra di ferro che gli impediva di
uscire.
</p>

<p>
Era trascorsa una mezz'ora, quando lo studente udì il signor
di Montcalm che chiamava:
</p>

<p>
— Walter!...
</p>

<p>
— Che cosa c'è, signore? — chiese l'inglese.
</p>

<p>
— Che sia questo freddo cane che ci rende stupidi?
</p>

<p>
— Perchè, signor Gastone?
</p>

<p>
— Voi siete fuori ed io sono ancora chiuso dentro e nell'impossibilità
di raggiungervi senza togliere un'altra tavola,
mentre sarebbe così facile, specialmente con un saltatore come
voi, fare quattro passi all'aperto.
</p>

<p>
— Che cosa diavolo dite, signor Gastone?
</p>

<p>
— Un salto di tre metri in mezzo alla neve non vi spaventa?
</p>

<p>
— Ma nemmeno se quel salto fosse di dieci <i>yarde</i>.
</p>

<p>
<span class="pagenum" id="Page_169">[169]</span>
</p>

<p>
— Allora fatemi il piacere di lasciare il vostro osservatorio,
di gettarvi abbasso e di togliere quella maledetta sbarra
esterna.
</p>

<p>
— Corpo di Giove!... — esclamò lo studente. — E tutto
questo non vi è venuto in testa prima!... Decisamente il gran
freddo deve intorpidire il cervello.
</p>

<p>
— L'aveva detto anche Franklin, il grande ammiraglio della
spedizione polare dell'<i>Erebus</i> e del <i>Terror</i>.
</p>

<p>
— Ci credo. Che bestia che sono!... Sono fuori e lascio voi
prigioniero!... Ah!... Signori esquimesi, ora l'avrete da fare con
noi. Imbottiremo le loro pelli oleose di buon piombo.&nbsp;—
</p>

<p>
Balzare in mezzo alla neve, togliere la sbarra e presentarsi
al canadese fu l'affare di pochi momenti.
</p>

<p>
— Eccoci nuovamente riuniti, signor Gastone, — disse. — Che
brutta sorpresa per gli esquimesi quando ci troveranno liberi,
pronti a caricarli.
</p>

<p>
— Andiamo a fare un giro intorno all'automobile, — disse
il canadese. — Guai a loro se ce l'hanno guastata.
</p>

<p>
— Incendieremo il loro villaggio, — disse lo studente, con
voce minacciosa.
</p>

<p>
— Sì, con questa neve!...
</p>

<p>
— Sono una vera bestia, signor Gastone.
</p>

<p>
— Credevate di trovarvi, non ostante questo freddo che fa
soffiare sulle dita, in mezzo a qualche villaggio africano formato
di capanne di paglia.&nbsp;—
</p>

<p>
Raggiunsero l'automobile affondata nella neve fino allo <i>chassis</i>
e procedettero ad una rapida visita, avendo portato con
loro una lampada.
</p>

<p>
— Nulla mi pare che sia stato toccato, — disse il canadese. — Avevo
avuto qualche timore pel volante, mentre vedo che
funziona bene. Si direbbe che non c'è stata nessuna lotta fra
Dik e gli esquimesi, poichè tutto è in ordine.
</p>

<p>
<span class="pagenum" id="Page_170">[170]</span>
</p>

<p>
Che si sia lasciato portar via ancora addormentato? Che
cosa dite voi, Walter?
</p>

<p>
— Che quei bricconi hanno finito di gridare e che si preparano
ad agire.
</p>

<p>
— Chi?
</p>

<p>
— Gli esquimesi.
</p>

<p>
— Ah!... Diavolo!... Bisognerà proprio fucilarli per calmare
i loro umori bellicosi.
</p>

<p>
— Signor Gastone, lasciate a me la cura di difendere l'automobile;
voi incaricatevi del carrozzone.
</p>

<p>
Se il pericolo stringerà vi raggiungerò.
</p>

<p>
— Rimarrete esposto al tiro delle freccie.
</p>

<p>
— Ah no, signore!... Mi rannicchierò dietro lo scudo e vedremo
se i dardi di quei mangiatori di lardo mi raggiungeranno.
</p>

<p>
Presto: eccoli!...&nbsp;—
</p>

<p>
Dalle capanne gli esquimesi uscivano in gran numero, gridando
e gesticolando, e si erano subito incolonnati dirigendosi
verso il treno.
</p>

<p>
Il canadese fu lesto a riguadagnare il carrozzone, mentre lo
studente si inginocchiava dietro lo scudo di metallo foderato di
grossa stoffa, mettendosi dinanzi la rivoltella ed impugnando il
<i>mauser</i>.
</p>

<p>
Vedendo che la banda continuava ad avanzarsi, mandò il
primo grido.
</p>

<p>
— Chi vive!... Alt!...&nbsp;—
</p>

<p>
Un sibilo acuto fu la risposta ed una freccia si piantò nella
<i>capote</i> di cuoio, mezzo metro sopra la testa dello studente.
</p>

<p>
— Ah!... Birbanti!... — esclamò questi. — Pare che vogliano
darci battaglia!... E sia!... Dik se la caverà come potrà,
giacchè è stato così stupido da farsi prendere.
</p>

<p>
— Alt o faccio fuoco!... — gridò poi, con voce tuonante.
</p>

<p>
Altre tre o quattro freccie attraversarono l'aria sibilando sinistramente,
<span class="pagenum" id="Page_171">[171]</span>
ed una ruppe la sua punta contro lo scudo del
volante.
</p>

<p>
— Quand'è così, brutti bevitori d'olio, non mi trattengo
più!...&nbsp;—
</p>

<p>
Un colpo di fucile rimbombò fra le urla del vento, seguìto
da un grido acutissimo e da una volata di dardi.
</p>

<p>
Poi fu un nuovo sparo che echeggiò, partito questo dal carrozzone.
Il signor di Montcalm, accortosi che gli esquimesi non
avevano intenzione di scherzare, aveva subito appoggiato il tiro
dello studente.
</p>

<p>
Gli esquimesi sostarono un momento, poi girarono sui talloni
rifugiandosi più che in fretta dentro i corridoi delle loro
capanne.
</p>

<p>
Sulla candida distesa di neve erano rimaste due grosse figure
nere: erano due esquimesi passati da parte a parte dalle
palle dei <i>mauser</i> e fulminati sul colpo.
</p>

<p>
Il canadese, non scorgendo più nessuno, si era affrettato a
lasciare il carrozzone e avvicinarsi all'automobile.
</p>

<p>
— Ebbene, Walter? — chiese.
</p>

<p>
— Pare che si siano calmati, signore, — rispose lo studente.
</p>

<p>
— Siete stato colpito?
</p>

<p>
— Ma che!... Tirano le freccie peggio dei ragazzi del sud
Africa.
</p>

<p>
— Ed ora, che cosa succederà?
</p>

<p>
— Che si vendichino su Dik?
</p>

<p>
— Se non si fosse lasciato portar via lancierei l'automobile
a corsa sfrenata, — disse il canadese. — Non sono un perfetto
<i>chaffeur</i>, tuttavia me ne intendo di queste meravigliose
macchine e non mi troverei imbarazzato neanche se dovesse
succedere qualche guasto.
</p>

<p>
— Sapete che cosa dovremmo fare, giacchè ci lasciano un
po' tranquilli, signor Gastone?
</p>

<p>
<span class="pagenum" id="Page_172">[172]</span>
</p>

<p>
— Dite, Walter.
</p>

<p>
— Aprire la via all'automobile, perchè possa prendere lo
slancio. La neve si è accumulata in abbondanza intorno alla nostra
bestia, come la chiamano quei luridi mangiatori di grascia.
</p>

<p>
— Mi pare che voi abbiate dato un buon consiglio. Andate
a prendere le pale, mentre io sorveglio le capanne ed i loro
abitanti.&nbsp;—
</p>

<p>
Lo studente non si fece ripetere l'ordine due volte.
</p>

<p>
Un mezzo minuto dopo i due esploratori lavoravano accanitamente
per aprire il passo al treno, perchè potesse prendere,
al momento opportuno, il suo slancio.
</p>

<p>
Avevano già scavato un largo solco, lungo una ventina di
metri, quando gli esquimesi tornarono a mostrarsi.
</p>

<p>
Parevano in preda ad un folle furore. Urlavano come lupi
arrabbiati, si dimenavano come ossessi e scagliavano freccie in
tutte le direzioni per provare forse la portata dei loro archi.
</p>

<p>
— Pare impossibile come della gente che vive sempre in
mezzo ai grandi freddi, possa prendere fuoco in questo modo, — disse
lo studente. — Che l'olio di balena abbia la proprietà
di ubbriacare questi mangiatori di foche? Ne farò l'esperimento
anch'io se ci verranno meno le bottiglie di <i>gin</i> e di <i>wisky</i>.&nbsp;—
</p>

<p>
Il signor di Montcalm, vedendoli dirigersi risolutamente
verso l'automobile, si era fatto innanzi col fucile imbracciato,
gridando.
</p>

<p>
— Indietro, miserabili, o noi vi stermineremo tutti!... Mettete
subito in libertà l'uomo bianco, canaglie!...
</p>

<p>
— Arrendetevi!... — gridò una voce. — Vogliamo la bestia
che divora gli orsi bianchi.
</p>

<p>
— Sì, vieni a prenderla, poltrone, — disse lo studente. — Signor
Gastone, cerchiamo di mandare all'altro mondo quel
briccone di Karaliko.
</p>

<p>
È lui che ha parlato.
</p>

<p>
<span class="pagenum" id="Page_173">[173]</span>
</p>

<p>
— Ripieghiamoci sull'automobile!... — gridò il canadese. — Andate
a chiudere il carrozzone.
</p>

<p>
— È subito fatto, signore.
</p>

<p>
— E poi fuoco a volontà.
</p>

<p>
— Lasciate fare a me!...&nbsp;—
</p>

<p>
Mentre delle freccie, lanciate piuttosto a casaccio, poichè la
neve non cessava di cadere ed il vento di soffiare con estrema
forza, cadevano intorno all'automobile, lo studente in quattro
salti raggiunse il carozzone e lo sprangò, poi tornò di corsa
verso il canadese il quale continuava a urlare:
</p>

<p>
— Indietro, canaglie, o vi massacriamo tutti!...&nbsp;—
</p>

<p>
Gli esquimesi pareva che non avessero molta fretta di esporsi
al fuoco dei <i>mauser</i>.
</p>

<p>
Invece di continuare ad avanzare, si erano a poco a poco
gettati a destra ed a sinistra, coricandosi in mezzo alla neve
ed allargando sempre più le loro file.
</p>

<p>
Strisciavano come le foche e le morse fermandosi solo qualche
istante per lanciare una volata di dardi affatto inoffensivi,
data la distanza, la quale anzi aumentava sempre.
</p>

<p>
Quella strana manovra però finì per preoccupare il canadese.
</p>

<p>
— Si direbbe che cerchino di chiuderci in mezzo, — disse. — Vi
pare, Walter?
</p>

<p>
— Sono dei volponi, signore.
</p>

<p>
— Che ci daranno dei gravi fastidi se non prendiamo una
decisione senza perdere un istante.
</p>

<p>
— Si tratterebbe di far cantare i fucili?
</p>

<p>
— Sì, Walter.
</p>

<p>
— E lasciamoli cantare, allora, — concluse lo studente. — Io
ho sempre udito raccontare che il piombo è l'unico nemico
dei popoli selvaggi.
</p>

<p>
A me la linea di destra, signor di Montcalm, a voi quella
di sinistra. Vedremo come ballano i mangiatori di lardo.&nbsp;—
</p>

<div class="chapter">
<p><span class="pagenum" id="Page_174">[174]</span></p>

<h2 id="cap14">CAPITOLO XIV.
<span class="smaller">Tempesta polare.</span></h2>
</div>

<p>
Gli esquimesi, aizzati dal capo e dall'<i>angekok</i>, e persuasi di
aver da fare con un mostro destinato a distruggere tutta la
selvaggina polare, parevano ben decisi a muovere all'attacco del
treno, quantunque avessero provato già l'effetto terribile delle
armi da fuoco.
</p>

<p>
Niente intimoriti dalle grida e dalle minaccie del canadese,
si erano disposti in modo da formare un grand'arco che al momento
propizio doveva chiudersi intorno ai due esploratori.
</p>

<p>
Essendo in buon numero, la vittoria non poteva riuscire difficile,
poichè il canadese e lo studente non avevano da difendere
il solo carrozzone, bensì anche l'automobile, il quale non
offriva una difesa completa, quantunque la <i>capote</i> di cuoio fosse
abbastanza resistente per arrestare le freccie.
</p>

<p>
Non vi era quindi un momento da perdere. Era necessario
arrestare la marcia dei pescatori di balene con un fuoco terrorizzante,
prima che il cerchio fatale si stringesse.
</p>

<p>
— Siete pronto, Walter? — chiese il signor di Montcalm,
dopo d'aver intimato agli assalitori, per l'ultima volta,
di ritornare alle loro capanne e di mettere in libertà Dik, senza
aver ottenuto obbedienza.
</p>

<p>
— Quando vorrete, — rispose lo studente.
</p>

<p>
— Allora diamo battaglia. Tanto peggio per loro, se subiranno
delle perdite crudeli.&nbsp;—
</p>

<p>
<span class="pagenum" id="Page_175">[175]</span>
</p>

<p>
Due colpi di fuoco squarciarono l'aria illuminando per un
istante la notte cupa, poi seguì un craac craac precipitoso.
</p>

<p>
I serbatoi dei <i>mausers</i> si vuotavano, seminando la bianca
pianura di proiettili.
</p>

<p>
Gli esquimesi, sorpresi da quel fuoco intenso che pareva non
dovesse finire più, e terrorizzati da quella continua successione
di detonazioni, erano balzati in piedi tentando di arrestare
quella grandine di palle con delle volate di freccie, poi vedendo
che alcuni compagni erano già caduti urlando di dolore, per la
seconda volta si erano slanciati a corsa furiosa verso il loro
villaggio, ricacciandosi nelle loro gallerie e quindi nelle
capanne.
</p>

<p>
La rotta era completa. I mangiatori di lardo ne avevano
avuto abbastanza, poichè avevano lasciato sul terreno altri cinque
uomini e tutti colpiti in pieno petto da quei terribili bersaglieri.
</p>

<p>
— Signor Gastone, — disse lo studente, il quale si affrettava
a riempire il serbatoio del fucile. — Non vi pare che sia
questo un brutto mestiere?
</p>

<p>
Noi massacriamo senza quasi correre alcun pericolo e ciò
diventa noioso.
</p>

<p>
— Vorrei anch'io risparmiare quei poveri diavoli che quel
cretino di stregone ha scaraventato contro di noi gonfiandoli di
panzane, ma se noi mostriamo un solo istante di debolezza in
questo momento, non risponderei più nè della nostra automobile
nè della nostra pelle.
</p>

<p>
Ormai sono lanciati e non si arresteranno finchè non avranno
vendicati i loro compagni.
</p>

<p>
— E Dik?
</p>

<p>
— Che cosa volete che vi dica?
</p>

<p>
— Non possiamo abbandonarlo.
</p>

<p>
— Non ci penso affatto.
</p>

<p>
<span class="pagenum" id="Page_176">[176]</span>
</p>

<p>
— Se provassimo a venire a trattative?
</p>

<p>
— Non vedete che scappano sempre?
</p>

<p>
— Signor Gastone, vorrei darvi un consiglio.
</p>

<p>
— I vostri li ho trovati, almeno finora, sempre ottimi, quindi
potete parlare liberamente.
</p>

<p>
— Se mettessimo in moto l'automobile per averlo sempre
pronto?
</p>

<p>
— Ottima idea. Faremo una corsa intorno al villaggio.
</p>

<p>
Il freddo intenso ha rassodata la neve e le nostre ruote
morderanno bene.
</p>

<p>
Tenete d'occhio gli esquimesi, voi.
</p>

<p>
— Nessuno si avvicinerà, signor Gastone. Il mio serbatoio
è pieno e potrò coprire le capanne con una vera grandine di
palle.&nbsp;—
</p>

<p>
Il canadese si era slanciato sull'automobile per far funzionare
il motore, cosa che richiedeva pochi minuti, essendo la
vettura munita del magnete Bosch a bassa tensione con candele
a <i>rupteurs</i>.
</p>

<p>
Lo studente intanto sorvegliava attentamente le capanne,
pronto a far fuoco sul primo esquimese che si presentasse con
intenzioni ostili.
</p>

<p>
— Sono pronto, — disse ad un tratto il canadese.
</p>

<p>
Il motore funzionava lanciando in aria i suoi metallici e poderosi
<i>teuff-teuff</i>. Tutta la vettura pulsava e fremeva, impaziente,
dopo un così lungo riposo, di riprendere le sue corse
vertiginose.
</p>

<p>
— Devo salire? — chiese Walter.
</p>

<p>
— Certo, — rispose il canadese. — Faremo per ora una
corsa intorno al villaggio per provare la resistenza della superficie
nevosa.
</p>

<p>
— E gli esquimesi?
</p>

<div class="figcenter"><a id="fi176a"></a>
  <img src="images/i176a.jpg" alt="" />
<p class="caption">Gli esquimesi, sorpresi da quel fuoco intenso.... (Cap. XIV).</p>
</div>

<p>
— Vedremo che cosa sapranno fare vedendoci in corsa. A
<span class="pagenum" id="Page_177">[177]</span>
me il volante, a voi il <i>mauser</i>. Se ci lasciano tranquilli non fate
fuoco.
</p>

<p>
Ne hanno avuto abbastanza, credo, e noi abbiamo già dei
delitti sulla coscienza.
</p>

<p>
— Uh!... Le botti di grascia pesano poco, — rispose lo studente,
salendo a banco del canadese.
</p>

<p>
Una lunghissima nota metallica lacerò l'aria satura di nevischio,
propagandosi attraverso la pianura sulle ali del vento,
ed il treno si slanciò impetuosamente innanzi, sul largo solco
aperto dalle pale.
</p>

<p>
Con un balzo brusco sormontò lo strato di neve che si trovava
all'estremità dello squarcio e si precipitò sulla pianura
rumoreggiando e traballando.
</p>

<p>
La sirena continuava a urlare coprendo gli ululati del vento
e rombando dentro le capanne ed i corridoi, con poco piacere
certamente degli esquimesi, già sinistramente impressionati dalla
voracità di quella bestia misteriosa.
</p>

<p>
Il treno descrisse un gran circolo intorno al villaggio, poi si
arrestò dietro l'ultima capanna, mentre i due esploratori gridavano
a piena gola:
</p>

<p>
— Dik!... Dik!... Saltate fuori!...&nbsp;—
</p>

<p>
Invece dell'ex-baleniere fu il capo che si mostrò, accompagnato
dall'<i>angekok</i>.
</p>

<p>
Da dove erano sbucati? Nè il canadese, nè lo studente si
occuparono di saperlo.
</p>

<p>
— Briccone!... — gridò il signor di Montcalm, abbandonando
il volante per afferrare la rivoltella che aveva appesa allo scudo. — Cerchi
di farci pagare ancora la tua ospitalità? Dov'è l'uomo
bianco? Rispondi, o ti imbottisco di piombo.
</p>

<p>
— L'uomo bianco si calmi, — rispose Karalit, tutto umile. — Io
non vengo più come nemico, bensì come amico.
</p>

<p>
— Che amicizia!... — esclamò Walter. — Fidatevi di questi
<span class="pagenum" id="Page_178">[178]</span>
furfanti!... Si protestano amiconi quando le hanno prese, e
non si sentono più in grado di prendersi la rivincita.
</p>

<p>
Signor di Montcalm, non vi fidate troppo di questa gente.
</p>

<p>
— Non metterò i piedi sulla trappola delle volpi, — rispose
il canadese.
</p>

<p>
Karalit aveva fatto altri tre o quattro passi innanzi, studiandosi
di mostrare la grossa rivoltella che non aveva affatto
strappata a Dik, poichè l'aveva avuta in regalo.
</p>

<p>
— Come vi ho detto, — ripetè, — vengo da amico.
</p>

<p>
— Dammene subito una prova lasciando libero l'uomo
bianco, — rispose pronto il canadese.
</p>

<p>
— Ma tu mi hai ucciso degli uomini, — ribattè con altrettanta
prontezza l'esquimese.
</p>

<p>
— Ci hanno assaliti e noi ci siamo difesi. Quando i lupi assalgono
le vostre slitte ed i vostri cani, che cosa fate voi? Vi
lasciate divorare tranquillamente?
</p>

<p>
— Ah no!...
</p>

<p>
— E noi abbiamo fatto altrettanto contro di voi.
</p>

<p>
— Non siamo lupi però noi.
</p>

<p>
— Forse peggiori, perchè non potendo lavorare di denti, ci
scagliavate contro delle freccie. Risponda l'<i>angekok</i> che è il
grande consigliere della tribù.&nbsp;—
</p>

<p>
Lo stregone dondolò la testa, si avvolse maestosamente nella
sua pelliccia d'orso bianco e si guardò bene dal rispondere.
</p>

<p>
La logica stringente del canadese lo aveva messo certamente
in grande imbarazzo e la sua lingua in quel momento si
era paralizzata.
</p>

<p>
— Deciditi dunque, — disse il canadese, il quale non perdeva
di vista la grossa Colt che l'esquimese impugnava, temendo
qualche tradimento.
</p>

<p>
— Tu mi hai ucciso degli uomini, — ripetè Karalit, dopo
una lunga riflessione.
</p>

<p>
<span class="pagenum" id="Page_179">[179]</span>
</p>

<p>
— E così?
</p>

<p>
— Devi ricompensare la tribù di una così grave perdita.
</p>

<p>
— Sono sette i caduti, è vero?
</p>

<p>
— Sì, — rispose Karalit.
</p>

<p>
— Che cosa chiedi per loro?
</p>

<p>
— La tua bestia e tutte le tue armi da fuoco.
</p>

<p>
— Tu sei pazzo!...
</p>

<p>
— Mandiamolo da Calkraff!... — gridò lo studente. — Se
fosse qui lo appiccherebbe per bene!...&nbsp;—
</p>

<p>
Il canadese si era bruscamente alzato. Aveva lasciata la rivoltella
per afferrare il <i>mauser</i> ed aveva puntata rapidamente
l'arma contro il capo, dicendo:
</p>

<p>
— Se fai un solo passo per fuggire ti ammazzo!... A voi,
Walter!... Puntate lo stregone!...&nbsp;—
</p>

<p>
Lo studente aveva già compreso al volo l'intenzione del canadese.
</p>

<p>
Pronto come il lampo aveva già preso di mira l'<i>angekok</i>, il
quale aveva sbarrati spaventosamente gli occhi credendo che
fosse giunto il suo ultimo momento.
</p>

<p>
Karalit non aveva nemmeno osato alzare la rivoltella, la
quale doveva contenere ancora quattro o cinque cariche.
</p>

<p>
— Mi volete uccidere? — gridò, con voce tremante.
</p>

<p>
— Certo, se non dai subito l'ordine ai tuoi sudditi di mettere
in libertà l'uomo bianco e se non getti via quell'arma che
non sapresti d'altronde adoperare.
</p>

<p>
— Io sono venuto da te come amico, — balbettò il capo,
il quale guardava con spavento la canna del fucile.
</p>

<p>
— Ed io ti tratto come un nemico pericoloso invece, — rispose
il canadese. — O mi obbedisci o sparo.
</p>

<p>
Getta quell'arma!...&nbsp;—
</p>

<p>
Karalit capì benissimo che quello non era il momento di
esitare nè di tentare una qualunque resistenza, e lasciò cadere
<span class="pagenum" id="Page_180">[180]</span>
la rivoltella, mentre l'<i>angekok</i>, che tremava come una foglia,
gettava via la fiocina.
</p>

<p>
— Ora ordina ai tuoi uomini di mettere subito in libertà
il prigioniero.
</p>

<p>
— Andrò a prenderlo io stesso.
</p>

<p>
— No, amico, — disse il canadese. — Darai l'ordine rimanendo
qui.
</p>

<p>
— Ti prometto....
</p>

<p>
— Non promettere niente, perchè già non ti crederei.&nbsp;—
</p>

<p>
L'esquimese digrignò i denti e brontolò qualche cosa, poi finalmente
si decise a lanciare delle grida che dovevano avere il
loro significato, poichè pochi momenti dopo dal corridoio d'una
capanna usciva una forma umana, la quale si diresse sollecitamente
verso l'automobile.
</p>

<p>
— Dik!... Dik!... — gridarono ad una voce il canadese e lo
studente.
</p>

<p>
— Buona sera, signori, — rispose l'ex-baleniere, colla sua
solita voce tranquilla. — Spero che non vi sarete troppo inquietati
della mia prigionia.
</p>

<p>
— Un po' sì, — disse lo studente. — Avrebbero potuto uccidervi.
</p>

<p>
— Ah!... Baie!... Questi uomini non sono così cattivi come
credete, e se non si fossero cacciati in testa che la nostra macchina
è una divoratrice d'orsi e di foche, non ci avrebbero dato
nessun fastidio.
</p>

<p>
Che cosa volete, sono un po' superstiziosi. Ecco tutto.
</p>

<p>
Signor di Montcalm, regalate loro alcune bottiglie di
<i>gin</i>, se non vi spiace, tanto per compensarli delle perdite
subìte.
</p>

<p>
— Che hanno volute, — disse lo studente.
</p>

<p>
— Dategliele pure, — disse il canadese, — e lasciate pure
al capo la vostra rivoltella.&nbsp;—
</p>

<p>
<span class="pagenum" id="Page_181">[181]</span>
</p>

<p>
L'ex-baleniere aprì il carozzone, empì un canestro di bottiglie
e le portò a Karalit, il quale pareva ancora istupidito.
</p>

<p>
— Va a berle alla nostra salute coi tuoi sudditi, — gli
disse.
</p>

<p>
Poi aggiunse a bassa voce:
</p>

<p>
— Va a farti impiccare, minchione!...&nbsp;—
</p>

<p>
Ciò detto balzò sull'automobile prendendo il volante e lanciò
il treno a tutta velocità, attraverso la sconfinata pianura coperta
già da un buon metro di ghiaccio.
</p>

<p>
Karalit aveva raccolta prontamente la rivoltella ed aveva
sparato un paio di colpi, ma ormai l'automobile era lontana.
</p>

<p>
— Ah birbante!... — esclamò lo studente, il quale aveva
uditi gli spari, malgrado il fragore che produceva l'automobile. — Non
credevo che quei piccoli uomini fossero così cattivi.
</p>

<p>
Che gli dia una lezione, signor Gastone?
</p>

<p>
— Lasciatelo andare. — rispose il canadese, abbassandogli
il fucile che aveva già impugnato. — Non aggiungiamo un'altra
vittima a quelle che abbiamo già fatte.
</p>

<p>
— Graziamolo pure, egli però se avesse potuto, non ci
avrebbe risparmiati.
</p>

<p>
— Che cosa volete: sono vendicativi questi abitanti dei
grandi freddi, e non meno degli abitanti dei grandi calori.
</p>

<p>
Dik, badate!... Poggiate verso la baia e state attento ai corsi
d'acqua che sono ormai gelati e scomparsi sotto la neve.
</p>

<p>
Slittano le ruote?
</p>

<p>
— No, signore: mordono abbastanza bene.
</p>

<p>
— Rallentate un po'. Dobbiamo pensare anche al carrozzone,
la nostra casa che ci sarà più cara dei motori, quando i
grandi freddi piomberanno su di noi.
</p>

<p>
— Mi pare che comincino a prenderci già ora, — disse lo
studente, stringendosi addosso la pelliccia. — Mi pare che il
mio naso voglia andarsene a tener compagnia alla neve.
</p>

<p>
<span class="pagenum" id="Page_182">[182]</span>
</p>

<p>
— E questo non è ancora nulla, — rispose il canadese. — Non
abbiamo che 30° sotto, una vera inezia.
</p>

<p>
— Volete spaventarmi, signor Gastone?
</p>

<p>
— No, prepararvi.
</p>

<p>
— A sfidare....
</p>

<p>
— Una cinquantina di gradi.
</p>

<p>
— Mi sento gelare di già.
</p>

<p>
— Eppure gli esploratori polari che a migliaia e migliaia si
sono avventurati fra le alte latitudini, li hanno sopportati.
</p>

<p>
— Erano di ferro quelli.
</p>

<p>
— Lo diventeremo anche noi, Walter, — rispose il canadese,
ridendo. — Toh!... Ecco che ricomincia a nevicare.
</p>

<p>
La bianca dama ci accompagnerà certamente fino al Polo,
se riusciremo a giungervi.
</p>

<p>
— Ne dubitereste?
</p>

<p>
— Mah!...
</p>

<p>
— Badate che lassù splendono i begli occhi di <i>miss</i> Ellen.&nbsp;—
</p>

<p>
Una nube passò sulla fronte del canadese e le sue labbra si
contrassero ad un sorriso ironico.
</p>

<p>
— Credo, — disse poi, con voce un po' sorda, — che gli
occhi della <i>miss</i> abbiano ben poco a che fare col Polo ormai.
</p>

<p>
Ora non si tratta più che dell'onore della bandiera: il Canadà
o gli Stati dell'Unione? Spero di far impallidire le stelle
di <i>mister</i> Torpon sotto i colori della vecchia Francia.
</p>

<p>
— Non sotto il rosso infuocato dei miei compatriotti?
</p>

<p>
— No, Walter, — rispose con voce grave il signor di Montcalm. — I
vecchi canadesi sono rimasti francesi.
</p>

<p>
Dik.... rallentate! La pianura diventa cattiva.&nbsp;—
</p>

<p>
Ed infatti la immensa pianura che costeggiava la baia dalla
parte di ponente, cominciava a diventare pessima.
</p>

<p>
Le grandi raffiche che avevano soffiato nei giorni precedenti
sul mare interno, avevano accumulata la neve in ammassi
<span class="pagenum" id="Page_183">[183]</span>
considerevoli i quali formavano delle vere montagnole, entro le
quali l'automobile, che filava con una velocità di cinquanta chilometri
all'ora, si affondava sfaldandole e seppellendovisi quasi
dentro.
</p>

<p>
Per di più ricominciava a nevicare a larghi fiocchi ed un
vento impetuoso e freddissimo scendeva dalle regioni boreali
spazzando, di quando in quando, la sterminata pianura con una
violenza inaudita.
</p>

<p>
— Brutta giornata!... — esclamò lo studente. — Purchè
non veniamo bloccati in mezzo a questo deserto di neve!&nbsp;—
</p>

<p>
Dik aveva rallentata la velocità anche perchè gli ostacoli
aumentavano continuamente e la tempesta di neve aumentava
con una rabbia impressionante.
</p>

<p>
La macchina si affannava a vincere i cumuli di neve, funzionando
con grande energia e riempiendo del suo fragoroso respiro
la bianca pianura.
</p>

<p>
Le sue ruote anteriori, che giravano vertiginosamente, aprivano
nella neve due larghe breccie, come due gigantesche ferite
entro cui quelle posteriori affondavano pesantemente, seco
trascinando il carrozzone il quale funzionava come una gigantesca
catapulta.
</p>

<p>
Pareva che l'automobile fosse diventata una nave sbattuta
dalla tempesta, poichè rollava e beccheggiava entro i crepacci
che la neve aveva ormai coperti e che cedevano sotto il peso
dei motori.
</p>

<p>
Intanto il vento aumentava e la neve turbinava così fitta
che certe volte l'ex-baleniere non riesciva a mantenere la
direzione giusta, quantunque il canadese tenesse la bussola in
mano.
</p>

<p>
L'alba era ancora assai lontana, essendo le notti lunghissime
in quelle regioni dei grandi freddi.
</p>

<p>
Il treno si dirigeva ormai a caso, piegando sempre verso ponente
<span class="pagenum" id="Page_184">[184]</span>
per non trovarsi improvvisamente sulle coste della grande
baia e cadervi dentro. Intorno agli esploratori, rannicchiati sui
loro sedili, da ogni parte imperversava la bufera di neve, piena
di ululati e di fragori sinistri.
</p>

<p>
L'orizzonte si era chiuso rapidamente sotto un denso velo
di nebbia il quale si avanzava coll'impeto delle onde del mare
sospinte dall'uragano. Pareva che una falce gigantesca, vertiginosamente
agitata, volesse precipitarsi sul treno e spazzarlo
via o sminuzzarlo.
</p>

<p>
Nelle alte regioni dell'aria turbinavano migliaia di ghiacciuoli,
sottili come spilli, i quali di quando in quando si abbattevano
sull'automobile, colpendo senza misericordia Dik, non
protetto dalla <i>capote</i> di cuoio, pungendogli dolorosamente il viso
e le mani esposte sul volante.
</p>

<p>
Di quando in quando le raffiche cessavano, come se desiderassero
un po' di riposo per riprendere maggior lena, poi si
scatenavano con furia indicibile, ululando o ruggendo e scagliando
dentro l'automobile turbini di neve e di ghiacciuoli i
quali s'ingolfavano, come una tromba, perfino dentro la <i>capote</i>,
strappando al poco paziente campione di Cambridge una interminabile
sfilza di maledizioni.
</p>

<p>
L'automobile correva, correva: il suo motore funzionava
sempre rabbiosamente per vincere gli urti sempre più poderosi
del vento. Si era affondata nella nebbia, la quale aveva finito
per raggiungerlo.
</p>

<p>
Una oscurità densissima ormai l'avvolgeva. Dove andava?
Attraverso la tempesta che ruggiva da tutte le parti, senza poter
avere una direzione esatta.
</p>

<p>
Ad un tratto la macchina si drizzò come un cavallo che
s'inalbera sotto un poderoso colpo di sperone e ricadde pesantemente,
seppellendosi quasi intera in un enorme cumulo di
neve che aveva sfondato col proprio peso.
</p>

<p>
<span class="pagenum" id="Page_185">[185]</span>
</p>

<p>
La vettura di rimorchio, spinta dallo slancio, la investì con
un fragore spaventevole.
</p>

<p>
— Dik!... — gridò il canadese. — Che cosa è successo?
</p>

<p>
— Una cosa semplicissima, signore, — rispose l'ex-baleniere,
colla sua calma abituale, chiudendo d'un colpo i freni. — Siamo
in <i>panne</i>.
</p>

<p>
— È guastata la macchina?
</p>

<p>
— Non lo so.
</p>

<p>
— Eppure il motore funziona sempre.
</p>

<p>
— Buon segno.
</p>

<p>
— Arresta ed aspettiamo l'alba.
</p>

<p>
— È fatto.
</p>

<p>
— Ed ora ritiriamoci nel carrozzone e lasciamo che la burrasca
passi, giacchè non si può più andare innanzi.
</p>

<p>
— E prepariamoci la cena che ieri sera ci è mancata, — disse
Walter. — Il mio stomaco la reclama imperiosamente.
</p>

<p>
Non so se quello di Dik sia stato riempito di teste di foca
o di grasso di balena.&nbsp;—
</p>

<p>
L'ex-baleniere masticò fra i denti qualche cosa, probabilmente
una bestemmia, poi balzò a terra affondando nella neve
fino quasi alla cintola.
</p>

<p>
— Una notte d'inferno, è vero, mastro Dik? — chiese lo
studente.
</p>

<p>
— Uh!... Ne ho vedute ben altre nello stretto di Lancashir, — rispose
il marinaio, alzando le spalle.
</p>

<p>
Tolse la sbarra al carrozzone ed entrò accendendo subito la
stufa e la lampada.
</p>

<p>
Il canadese e lo studente, dopo d'aver sbarazzato le pelliccie
dai ghiacciuoli, l'avevano seguìto, mentre al di fuori la
tempesta di neve si scatenava con violenza inaudita, ed in lontananza
le grosse ondate della baia di Hudson muggivano più
forte che mai, sfasciandosi contro la desolata costa.
</p>

<div class="chapter">
<p><span class="pagenum" id="Page_186">[186]</span></p>

<h2 id="cap15">CAPITOLO XV.
<span class="smaller">L'attacco degli orsi bianchi.</span></h2>
</div>

<p>
Tutta la notte fu un rombo continuo intorno al treno che
affondava sempre più nella neve turbinante in tutte le direzioni,
poichè pareva che tutti i venti dei quattro quadranti si
fossero messi in lotta, urtandosi con rabbia folle.
</p>

<p>
I tre esploratori non avevano osato chiudere gli occhi pel
timore che qualche raffica riuscisse a mandare anche il carrozzone
colle ruote in aria, cosa non difficile ad accadere con
tanta furia di vento.
</p>

<p>
Rannicchiati presso la stufa, colle pipe in bocca, attendevano
pazientemente che spuntasse l'alba, colla speranza che anche la
tempesta di neve cominciasse a decrescere e permettesse loro
di riprendere la corsa.
</p>

<p>
Dopo una lunghissima attesa, il cielo cominciò finalmente
ad imbiancarsi verso levante.
</p>

<p>
Una larga ferita si era aperta fra le tempestose nubi ancora
gravide di neve e di ghiacciuoli, allungandosi verso l'opposto
orizzonte, diventando rapidamente violacea, poi rossastra.
</p>

<p>
Il sole stava per mostrarsi fra un altro grande strappo di vapori
cavalcanti sulle ali del vento, e colla comparsa dell'astro
la tempesta accennava a diminuire rapidamente d'intensità.
</p>

<p>
Il canadese si era alzato, mentre lo studente preparava il
<i>thè</i>, e si era affrettato a lanciare uno sguardo attraverso un finestrino.
</p>

<p>
<span class="pagenum" id="Page_187">[187]</span>
</p>

<p>
— Perbacco!... — esclamò. — Siamo quasi sepolti sotto la
neve. Avremo ben da fare per aprire una via alla nostra macchina.
</p>

<p>
Dik, preparatevi a raggiungerla e ditemi se ha sofferto.
</p>

<p>
— Subito, signore, — rispose l'ex-baleniere, gettandosi addosso
una pesante pelliccia. — Con questo freddo la neve
si rassoda rapidamente e non correrà il pericolo di affondare.&nbsp;—
</p>

<p>
Aprì la porta, ma subito si arrestò mandando un grido soffocato.
</p>

<p>
Un gigantesco orso bianco era sorto bruscamente dinanzi a
lui, uscendo dall'ammasso di neve che si addossava al carrozzone,
spalancando una bocca enorme armata di lunghi denti
gialli, solidi forse quanto l'acciaio.
</p>

<p>
Un momento di esitazione ed il terribile carnivoro balzava
dentro.
</p>

<p>
Fortunatamente l'ex-baleniere non era un uomo troppo impressionabile,
tanto più che aveva avuto, durante la sua vita
avventurosa fra le regioni nordiche, altri incontri con quegli
abitanti dei ghiacci eterni.
</p>

<p>
Rimessosi prontamente dalla sorpresa, aveva chiusa con fragore
la porta sul muso del bestione, sprangandola.
</p>

<p>
— Che cosa avete, Dik? — domandò il canadese, il quale
essendo occupato a mettere a posto alcune casse, non si era
avveduto di quel brutto incontro.
</p>

<p>
— Che non mi aspettavo una simile sorpresa, signore, — rispose
l'ex-baleniere, con voce un po' alterata. — Credevo di
doverli trovare più al nord.
</p>

<p>
— Chi?
</p>

<p>
— Gli orsi bianchi.&nbsp;—
</p>

<p>
Lo studente che, come abbiamo detto, stava preparando il
<i>thè</i>, udendo quelle parole, aveva lasciato cadere il bricco pieno
<span class="pagenum" id="Page_188">[188]</span>
d'acqua bollente, mentre il signor di Montcalm interrogava
collo sguardo il meccanico ancora pallido.
</p>

<p>
— Corpo di Giove!... Scherzate, mastro Dik? — gridò il
campione di Cambridge.
</p>

<p>
— Non mi pare che questo sia il momento, signore, — rispose
il baleniere. — Vi dico che quei signori dalla bianca pelliccia
sono venuti a farci visita.
</p>

<p>
— Vi hanno consegnato il loro biglietto di visita? — chiese
Walter. — Date qui.... Vedremo come lavorano gli stampatori
polari.
</p>

<p>
— Andate a farvelo dare voi, se vi piace, — rispose Dik.
</p>

<p>
— Orsù, — disse il canadese, — spiegatevi meglio. Dove
sono questi orsi?
</p>

<p>
— Davanti alla porta. Se non mi affrettavo a chiuderla il
primo entrava.
</p>

<p>
— Non avrete preso un blocco di neve per un orso bianco?
</p>

<p>
— Ah no, signor di Montcalm. Aveva tanto di bocca e certi
denti da far venire la pelle d'oca al più coraggioso cacciatore
della Compagnia delle pelliccie.
</p>

<p>
— Erano molti? — chiese lo studente, per nulla impressionato.
</p>

<p>
— Io non ne ho veduto che uno, ma ve ne possono essere
degli altri, avendo quegli animali l'abitudine di andare accompagnati
e talvolta perfino a branchi.
</p>

<p>
— Vediamo, — disse il canadese, staccando un fucile dalla
parete, subito imitato dallo studente.
</p>

<p>
Aprirono uno dei finestrini più vicini alla porta e guardarono
fuori.
</p>

<p>
Subito una testa comparve dinanzi a loro, alitando in pieno
viso ad entrambi un fiato caldo e fetente.
</p>

<p>
— Corpo di Giove!... — esclamò lo studente, balzando indietro. — È
ben un orso bianco questo.
</p>

<p>
<span class="pagenum" id="Page_189">[189]</span>
</p>

<p>
— Vi ha consegnato il suo biglietto di visita? — chiese
Dik, ironicamente.
</p>

<p>
— Sarò io che gli darò il mio sotto forma d'una buona
palla.&nbsp;—
</p>

<p>
Il canadese aveva pure fatto un passo indietro ed aveva
passata la canna del <i>mauser</i> attraverso il finestrino, ma l'orso
bianco era scomparso.
</p>

<p>
— Non sparate? — chiese Walter, il quale aspettava il colpo.
</p>

<p>
— Il briccone si è nascosto sotto il carrozzone, — rispose il
canadese. — Vi sono tre o quattro larghe buche scavate quasi
dinanzi alla porta.
</p>

<p>
— Che in ognuna vi sia un orso?
</p>

<p>
— Lo sospetto, Walter.
</p>

<p>
— Che aspettino che usciamo per mostrarsi?
</p>

<p>
— È probabile. Che cosa dite voi, Dik?
</p>

<p>
— Che siamo assediati, — rispose l'ex-baleniere.
</p>

<p>
— E potrà durare molto questo assedio? — chiese lo studente.
</p>

<p>
— Se sono affamati non se ne andranno se prima non
avranno fatto almeno una colazione colle nostre polpe.
</p>

<p>
— In quanto a questo, la vedremo, mio caro baleniere.
</p>

<p>
— Vi è poco da scherzare cogli orsi bianchi. Valgono i <i>grizly</i>
delle Montagne Rocciose.
</p>

<p>
Quello che ho veduto io era lungo non meno di due metri.
</p>

<p>
— Signor di Montcalm, che cosa pensate di fare?
</p>

<p>
— Lo domando a voi, Walter.
</p>

<p>
— Se provassimo a sparare un po' di rivoltellate per deciderli
a mostrarsi?
</p>

<p>
— Si può tentare. Dik, prendete anche voi un fucile e mettetevi
all'altro finestrino.
</p>

<p>
Se si alzano, non fate economia di piombo.
</p>

<p>
— Sono pronto.
</p>

<p>
<span class="pagenum" id="Page_190">[190]</span>
</p>

<p>
— Ed io pure, — disse lo studente, impadronendosi d'una
Colt. — Se sono dei coraggiosi, dovrebbero accettare subito la
battaglia che loro offriamo.
</p>

<p>
— Io credo invece che non saranno tanto minchioni, — disse
l'ex-baleniere. — Non devono trovarsi troppo male sotto
il carrozzone, colla stufa che brucia qui dentro.
</p>

<p>
— E non vi sarà qualche pericolo per l'automobile?
</p>

<p>
— Tutt'al più divoreranno la <i>capote</i> di cuoio, — rispose lo
<i>chaffeur</i>, con un brutto sorriso.
</p>

<p>
— Provate, Walter, — disse il canadese.
</p>

<p>
Lo studente si affacciò al finestrino, allungando, prima di
tutto, il braccio armato della grossa rivoltella, e guardò entro
le buche che il canadese aveva notate e gli parve di vedere la
neve muoversi.
</p>

<p>
— Sono lì sotto, — pensò. — Vediamo se salteranno fuori.
</p>

<p>
Si sporse più innanzi che potè e sparò, uno dietro l'altro,
sei colpi, urlando:
</p>

<p>
— Fuori!... Fuori poltroni!...&nbsp;—
</p>

<p>
Dei grugniti minacciosi furono la sola risposta che ottenne.
</p>

<p>
— Non si mostrano? — chiese il signor di Montcalm, il
quale attendeva col dito sul grilletto del <i>mauser</i>.
</p>

<p>
— Ma che!... Sono degli orsi vigliacchi, — rispose Walter. — Io
al loro posto mi sarei per lo meno degnato di mostrare
la punta del mio naso.
</p>

<p>
— Questa avventura da nessuno desiderata comincia ad inquietarmi.
</p>

<p>
— Quando non troveranno di che sfamarsi se ne andranno,
signore.
</p>

<p>
— Uhm!... Gli orsi bianchi sono abituati ai più lunghi digiuni.
</p>

<p>
— E sono realmente terribili, signor Gastone? A vederli
non si crederebbe.
</p>

<p>
<span class="pagenum" id="Page_191">[191]</span>
</p>

<p>
— Sono ancora più pericolosi di quelli grigi delle Montagne
Rocciose, poichè posseggono una forza straordinaria ed un coraggio
a tutta prova.
</p>

<p>
— Questi no, signore. Lo escludo assolutamente.
</p>

<p>
— Provate a mostrarvi fuori del carozzone e mi saprete
dire poi qualche cosa.
</p>

<p>
— E sono più grossi dei <i>grizly?</i>
</p>

<p>
— Sì, quando sono adulti, — rispose il canadese. — Si sono
veduti dei vecchi maschi lunghi perfino due metri e mezzo, e
se ne sono uccisi di quelli che non pesavano meno di quattrocento
chilogrammi.
</p>

<p>
— D'ottima carne?
</p>

<p>
— Eccellente, poichè, eccettuato il fegato, che talvolta produce
dei grandi dolori a chi lo mangia, tutto è buono dell'orso
bianco.
</p>

<p>
— Speriamo di assaggiare questa delizia polare. Mastro Dik,
che cosa fanno quei signori?
</p>

<p>
— Mi pare che russino tranquillamente, — rispose l'ex-baleniere.
</p>

<p>
— Ed allora prendiamo il nostro <i>thè</i>, — concluse lo studente. — Non
vi è ragione alcuna per rinunciare alla colazione.
</p>

<p>
— Così sarete un po' più grasso se qualcuna di quelle bestiame
riesce ad acciuffarvi, — brontolò l'ex-baleniere, ritirando
il fucile e richiudendo il finestrino.
</p>

<p>
La presenza di quattro o cinque orsi, pronti a fare una scorpacciata
di carne umana, non aveva tolto affatto l'appetito ai
tre esploratori, poichè divorarono tranquillamente la loro colazione,
facendo un'ampia breccia nella cassa del biscotto.
</p>

<p>
D'altronde non potevano correre alcun pericolo finchè si tenevano
rinchiusi nella loro fortezza, poichè la porta era bene
sbarrata, le finestre troppo piccole per permettere agli assedianti
<span class="pagenum" id="Page_192">[192]</span>
di entrare, e le pareti così solide da sfidare tutte le unghie
riunite di tutti gli orsi bianchi della baia di Hudson.
</p>

<p>
C'era però il pericolo che quell'assedio si prolungasse
per molti giorni, facendo loro perdere un tempo troppo
prezioso.
</p>

<p>
Altri uragani di neve potevano scoppiare e seppellirli anche
per delle intere settimane, e la stagione fredda era già abbastanza
inoltrata per contare sulle buone giornate molto problematiche
e anche troppo brevi in quelle regioni.
</p>

<p>
I tre esploratori si erano rimessi in osservazione dinanzi ai
finestrini, tenendo i fucili a portata di mano, ma pareva che
gli orsi bianchi si trovassero troppo bene sotto il carrozzone e
che pel momento non avessero nessuna intenzione di forzare la
piazza forte.
</p>

<p>
Walter, che aveva levato il grosso feltro che copriva il tavolato,
accostando bene or l'uno ed ora l'altro orecchio, aveva
dichiarato che le gigantesche bestie russavano beatamente,
come se fossero sicure di fare, presto o tardi, una scorpacciata
delle carni dei tre assediati.
</p>

<p>
A mezzodì nulla di nuovo era avvenuto. Solamente il tempo
si era rimesso al cattivo, facendo sparire il sole sotto una nuvolaglia
gravida di neve che pareva impaziente di scaricarsi del
soverchio peso.
</p>

<p>
Dik, coricato su una poltrona, non aveva cessato di fumare
come una vaporiera; il signor di Montcalm aveva occupato il
suo tempo a mettere un po' in ordine le casse e le cassette che
ingombravano il carrozzone; il campione di Cambridge non aveva
trovato di meglio che aprire un libro che si occupava della
vita degli orsi bianchi. Diavolo!... Prima di affrontarli voleva
almeno conoscere bene le loro abitudini e sopratutto accertarsi
bene della loro ferocia.
</p>

<div class="figcenter"><a id="fi192a"></a>
  <img src="images/i192a.jpg" alt="" />
<p class="caption">.... ma pareva che gli orsi bianchi si trovassero troppo bene
sotto il carrozzone.... (Cap. XV). </p>
</div>

<p>
Non si trattava più della corsa delle cento <i>yarde</i>, nè
<span class="pagenum" id="Page_193">[193]</span>
del gran salto!... Si trattava della pelle, altro che delle
gambe!...
</p>

<p>
— E dunque, Walter? — chiese il signor di Montcalm, avvicinandosi
allo studente, dopo di aver guardato l'ora. — Pare
che gli orsi vi abbiano fatto dimenticare che tutti i mortali
dell'orbe terracqueo, quando battono le dodici, usano cacciare
qualche cosa in corpo.
</p>

<p>
— Per tutti i fulmini di Giove, avete ragione, signor Gastone!... — esclamò
lo studente, scaraventando il libro dall'altra
parte del carrozzone.
</p>

<p>
— Tanto v'interessavano gli usi ed i costumi di questi abitatori
polari a quattro gambe e troppi denti?
</p>

<p>
— In fede mia sì.
</p>

<p>
— E che cosa avete appreso dunque?
</p>

<p>
— Che se non si ammazzano a colpi di fucile o di rampone
non si lasciano mangiare.
</p>

<p>
— Soltanto questo?
</p>

<p>
— Per ora sì.
</p>

<p>
— Lo sapevo anch'io, senza leggere quell'interessantissimo
libro. Visto e considerato però che quegli amabili animali non
desiderano per ora offrirsi ai nostri <i>mauser</i>, fareste bene a prepararci
della carne di bue conservata, con dei cavoli sotto aceto,
così terremo lontano lo scorbuto.
</p>

<p>
— Ecco il cuoco all'opera, signore, — rispose lo studente,
precipitandosi verso la stufa armato d'una padella.
</p>

<p>
— E voi, Dik, che nuove avete da darmi dei nostri vicini?
</p>

<p>
— Che si sono armati di molta pazienza, — rispose l'ex-baleniere,
alzando le spalle, — e che ricomincia a nevicare.
</p>

<p>
— Ancora?
</p>

<p>
— Fa molto buio al nord, signore.
</p>

<p>
— Brutto affare. Il nostro treno si immobilizzerà.
</p>

<p>
— Faremo come gli orsi, signore: ci armeremo di pazienza.
</p>

<p>
<span class="pagenum" id="Page_194">[194]</span>
</p>

<p>
D'altronde che cosa ci manca qui? I viveri abbondano, il
<i>wisky</i> ed il <i>gin</i> sono eccellenti ed il tabacco non manca.
</p>

<p>
Non si potrebbe desiderare di più!
</p>

<p>
— Ed il tempo passa.
</p>

<p>
— Al Polo non ci si bada al tempo, signore.
</p>

<p>
— Ma <i>mister</i> Torpon potrebbe giungervi prima di noi e questo
non lo desidererei affatto.&nbsp;—
</p>

<p>
L'ex-baleniere scrollò un'altra volta le spalle.
</p>

<p>
— Non vi è giunto ancora, — disse poi. — Non si va facilmente
al Polo quantunque anch'io riconosca che l'automobile
abbia maggiori probabilità d'un veliero o d'un piroscafo.
</p>

<p>
Per centomila balenotteri!...
</p>

<p>
— Che cosa avete, Dik?&nbsp;—
</p>

<p>
Il baleniere aveva volto lo sguardo sul fornello sul quale lo
studente, cuoco improvvisato eppure abbastanza abile, stava
preparando la seconda colazione.
</p>

<p>
— Hanno un buon naso gli orsi, — disse. — Ed infatti,
quando noi volevamo attirarli sulla costa, bastava dar fuoco ad
una scatola piena di grasso.
</p>

<p>
Anche se si trovavano a dieci miglia di distanza accorrevano,
per offrirsi gentilmente ai nostri colpi di carabina.
</p>

<p>
— Che cosa volete dire, Dik? — chiese il canadese.
</p>

<p>
— Che qualcuno viene a reclamare la sua parte di cola....&nbsp;—
</p>

<p>
Non aveva finita la frase. Un vetro d'una delle piccole finestre
era stato infranto da un poderoso colpo di zampa, ed
una testa era comparsa, sbuffando dentro il carrozzone una fumata
d'aria densa.
</p>

<p>
Lo studente aveva levata prontamente dal fuoco la padella
e si era precipitato dinanzi alla finestrina, gridando:
</p>

<p>
— Eccovi servito, signore!... La carne è pronta!... Favorite
entrare, se la vostra pelliccia non vi impedisce!...&nbsp;—
</p>

<p>
L'orso bianco, attirato certamente dal profumo che esalava
<span class="pagenum" id="Page_195">[195]</span>
la carne aveva spalancate le mascelle mandando un urlo
rauco.
</p>

<p>
Il canadese, con rapidità fulminea, si era impadronito d'una
rivoltella, gridando:
</p>

<p>
— Indietro, Walter!... Lasciate che gli faccia pagare anticipatamente
il conto del vetro e della colazione!...&nbsp;—
</p>

<p>
Lo studente si era precipitosamente abbassato, guardando
bene di non rovesciare la padella.
</p>

<p>
Il signor di Montcalm, che si trovava ad un passo dal finestrino,
aveva alzato il braccio sparando furiosamente.
</p>

<p>
Al primo colpo l'orso aveva spalancato maggiormente le
mascelle: al secondo aveva mandato un urlo ferocissimo che si
era ripercosso sinistramente dentro il carrozzone; al terzo le sue
zampe, aggrappate all'orlo del finestrino, si erano staccate; al
quinto tutto il suo corpo gigantesco si era alzato sotto la
spinta delle zampe deretane, mostrando il petto, ed al sesto era
stramazzato, affondando nell'alto strato di neve.
</p>

<p>
— Signore!... — gridò Walter, slanciandosi verso il finestrino. — E
la mancia? Pezzente, me l'avete frodata come
un negro dell'Angola!... Prendi, canaglia!... Mangia anche
questo, giacchè hai annusato il profumo!... Ti consolerà nelle
ultime strette dell'agonia!...&nbsp;—
</p>

<p>
Ed il mattacchione, senza pensare che i suoi compagni attendevano
la colazione, scaraventò padella e contenuto dentro
la buca dove era affondato il gigante dei mari glaciali.
</p>

<p>
— Corpo di una balena!... — gridò Dik. — Che cosa avete
fatto? E noi?&nbsp;—
</p>

<p>
Lo studente si era voltato calmo, calmo, guardando ironicamente
l'ex-baleniere, il quale pareva che fosse lì lì per scagliare
fuori una interminabile sfilza di imprecazioni marinaresche.
</p>

<p>
<span class="pagenum" id="Page_196">[196]</span>
</p>

<p>
— E noi, — disse, — mangeremo uno dei zamponi dell'orso.
Non sapete che valgono i prosciutti dei maiali d'Irlanda?
</p>

<p>
— E chi andrà a prenderlo? Io no di certo.
</p>

<p>
— Corpo di tutti i fulmini dell'amico Giove!... — esclamò
Walter, grattandosi la testa. — Mi ero dimenticato che vi
sono altri tre o quattro orsi nascosti sotto il carrozzone! Decisamente
sono uno stupido!...
</p>

<p>
— E grosso come un rinoceronte, — brontolò l'ex-baleniere,
stritolando il cannello della pipa che teneva fra i denti.
</p>

<p>
— Walter, — disse il canadese. — Era grossa la
mancia?
</p>

<p>
— Non l'ho ancora ricevuta, signore, — rispose lo studente,
il quale appariva desolato.
</p>

<p>
— Il fornello è sempre acceso però.
</p>

<p>
— Lo vedo.
</p>

<p>
— Se potete offrirci uno zampone arrostito, io e Dik siamo
pronti ad assalirlo.
</p>

<p>
— Ah no, signore. Domani forse, ma per ora non mi sento
al caso.
</p>

<p>
— Allora aprite delle altre scatole di conserva e rimettetevi
al lavoro.
</p>

<p>
— Mi lasceranno poi finire, i signori orsi?
</p>

<p>
— Se verranno a disturbarvi ci penseremo noi, è vero Dik?
</p>

<p>
— Sì, purchè il cuoco faccia presto. Il <i>thè</i> l'ho già in fondo
ai talloni io.&nbsp;—
</p>

<p>
Il canadese riaccese la sua pipa e si mise in osservazione
dinanzi ad uno dei finestrini, mentre lo studente si affannava
a preparare la colazione non senza brontolare contro gli
orsi.
</p>

<p>
L'uragano continuava ad imperversare al di fuori con furia
crescente.
</p>

<p>
<span class="pagenum" id="Page_197">[197]</span>
</p>

<p>
La neve turbinava in forma di trombe immense, le quali finivano
poi per abbattersi contro il treno, minacciando di seppellirlo.
</p>

<p>
Degli orsi nessuna nuova. Sonnecchiavano pacificamente
sotto il carrozzone, in attesa che gli uomini si decidessero ad
uscire.
</p>

<p>
Intanto aguzzavano l'appetito.
</p>

<div class="chapter">
<p><span class="pagenum" id="Page_198">[198]</span></p>

<h2 id="cap16">CAPITOLO XVI.
<span class="smaller">I cacciatori della baia di Hudson.</span></h2>
</div>

<p>
Durante tutta la giornata, la tempesta non cessò di ruggire
intorno all'automobile ed al carrozzone, aumentando le inquietudini
degli assediati, i quali temevano di vedersi seppellire
sotto parecchi metri di neve.
</p>

<p>
La scomparsa della luce non portò nessun cambiamento.
</p>

<p>
Fioccava sempre ed il vento non finiva mai di ululare. Sulla
vicina baia di Hudson la tempesta doveva infuriare tremendamente.
</p>

<p>
Il freddo aumentava. Un termometro appeso fuori da un
finestrino aveva rapidamente raggiunto i 30°.
</p>

<p>
— Signor di Montcalm, — disse lo studente dopo la cena,
che era stata piuttosto triste. — Come finirà questa faccenda?
Se questa tempesta continuerà, noi finiremo per non poterci
più muovere.
</p>

<p>
Tutta questa neve che si accumula intorno a noi gelerà e
ci chiuderà come entro una morsa.
</p>

<p>
— Che cosa volete che vi dica? — rispose il canadese, il
quale fumava la sua pipa seduto dinanzi al tavolino collocato
sotto la lampada. — Aspettiamo che questa ira di Dio
cessi.
</p>

<p>
— Può durare molti giorni.
</p>

<p>
— Oh!... Anche delle settimane, se non dei mesi, — disse
l'ex-baleniere. — Ne so io qualche cosa.
</p>

<p>
<span class="pagenum" id="Page_199">[199]</span>
</p>

<p>
— Se attaccassimo gli orsi?
</p>

<p>
— Se si trattasse di affrontarne uno, fors'anche due, vi direi,
mio caro Walter, che io sono pronto a balzare fuori e ad
impegnare risolutamente la battaglia.
</p>

<p>
Quattro!... Ah!... Sono troppi per tre uomini. Che ne dite,
Dik?
</p>

<p>
— Che ci mangerebbero, — rispose il marinaio.
</p>

<p>
— Cerchiamo un qualche mezzo per farli scappare.
</p>

<p>
— Cercate pure, Walter.
</p>

<p>
— Se fossi certo che il carrozzone non prende fuoco, aprirei
un buco nel pavimento e bagnerei per bene quelle
bestiaccie.
</p>

<p>
— E perchè no!... — esclamò il canadese, colpito da quella
idea originale. — Si spegne la stufa e la lampada ed ecco evitato
il pericolo d'un incendio.
</p>

<p>
— M'intendevo di arrostirli, signore.
</p>

<p>
— Ah no, mio caro!... Abbiamo troppe munizioni e troppa
benzina qui e non mi sorride affatto l'idea di saltare in aria
insieme al carrozzone.
</p>

<p>
Voglio andare al Polo io!...
</p>

<p>
— Allora li arrostiremo quando verranno fuori.
</p>

<p>
— Sì, se si terranno a debita distanza.
</p>

<p>
— Approvate dunque la mia idea?
</p>

<p>
— Pienamente.
</p>

<p>
— Dik, aiutatemi.
</p>

<p>
— Mentre io cerco una grossa trivella, — disse il canadese.
</p>

<p>
Furono tolti il tavolo e parecchie casse e fu levato il tappeto
di feltro, mettendo a nudo il tavolato.
</p>

<p>
Lo studente accostò innanzi tutto un orecchio, ascoltando
attentamente ora più innanzi ed ora più indietro.
</p>

<p>
— Si odono? — chiese il canadese, che si era armato della
trivella.
</p>

<p>
<span class="pagenum" id="Page_200">[200]</span>
</p>

<p>
— Sono qui sotto, signore. Russano come contrabbassi
scordati.
</p>

<p>
— Dik, spengete la stufa e la lucerna ed anche la vostra
pipa, e portate qui una latta di benzina. Le precauzioni non
sono mai troppe con un liquido così infiammabile.&nbsp;—
</p>

<p>
Il pavimento fu subito attaccato ed un buco della circonferenza
d'un dollaro, fu ben presto aperto.
</p>

<p>
Gli orsi dovevano trovarsi proprio lì sotto, poichè il loro
poderoso russare giunse subito più sonoro agli orecchi dei tre
esploratori, accompagnato anche da qualche grugnito soffocato.
</p>

<p>
Qualcuno di quei bestioni doveva aver avvertito il rumore
prodotto dalla trivella, quantunque fosse stata maneggiata con
molta prudenza.
</p>

<p>
— Accostate la latta e lasciate colare attraverso il foro,
Dik. Un paio di litri basteranno per inzupparli.
</p>

<p>
— Che si ubbriachino, signor Gastone? — chiese Walter.
</p>

<p>
— Non ho mai conosciuto il gusto degli orsi, — rispose il
canadese. — Può darsi che la benzina piaccia a questi
giganti.
</p>

<p>
— Procurerà in tal caso loro dei dolori atroci. Prepariamo
la nostra piccola farmacia per poter somministrare loro un
forte emetico.
</p>

<p>
— Sì, burlone.&nbsp;—
</p>

<p>
Un <i>glu-glu</i> li avvertì che la benzina cominciava a colare attraverso
al foro.
</p>

<p>
— Vedremo se bevono, — disse lo studente. — Scommetto
che sono capaci di leccarsi il pelame ed anche i baffi.&nbsp;—
</p>

<p>
Dei brontolii, che parevano dei ruggiti soffocati, lo persuasero
invece del contrario.
</p>

<p>
— Hanno ragione, — disse il chiacchierone. — Avrebbero
preferito dell'olio di foca.
</p>

<p>
Sarà per un'altra volta.&nbsp;—
</p>

<p>
<span class="pagenum" id="Page_201">[201]</span>
</p>

<p>
Gli orsi, sorpresi da quella inondazione di nuovo genere,
si agitavano furiosamente e sopratutto sternutavano sonoramente.
</p>

<p>
I loro poderosi dorsi urtavano il fondo del carozzone con
tale violenza, da imprimere alla casa viaggiante un vero movimento
di rollìo.
</p>

<p>
— Walter, — disse il canadese. — Alle finestre coi <i>mauser!</i>
Basta, Dik!... Riaccendete invece la stufa e subito preparatemi
un po' di canape che inzupperete nella benzina.
</p>

<p>
Guardate nella cassa N. 7.
</p>

<p>
— Signor Gastone, volete fare un arrosto? — chiese lo studente.
</p>

<p>
— Sì, d'orso vivo, — rispose il canadese.
</p>

<p>
Mentre l'ex-baleniere levava il recipiente chiudendolo per
bene, si erano slanciati verso due finestrini dopo di essersi armati
dei fucili.
</p>

<p>
Gli orsi stavano per abbandonare il loro rifugio e s'aprivano
il passo attraverso la neve già gelata, scavando rabbiosamente.
</p>

<p>
Erano dalla parte della porta, poichè era proprio là che
il carrozzone subiva i più poderosi urti.
</p>

<p>
— La stufa!... — gridò il canadese. — Vengono!...
</p>

<p>
— È pronto, — rispose Dik.
</p>

<p>
— La lampada ora.
</p>

<p>
— È fatto.
</p>

<p>
— Eccoli!... — gridò in quel momento lo studente.
</p>

<p>
Un orso enorme, forse più grosso ancora di quello che era
stato ucciso, era comparso rizzandosi, con una brusca mossa,
sopra lo strato di neve.
</p>

<p>
Muggiva come un giovane toro, alternando dei nitriti di cavallo.
</p>

<p>
Un altro gli aveva tenuto subito dietro.
</p>

<p>
Il canadese aprì il finestrino gridando a Dik:
</p>

<p>
<span class="pagenum" id="Page_202">[202]</span>
</p>

<p>
— Accendete la canapa!...&nbsp;—
</p>

<p>
Una luce intensa illuminò l'interno del carrozzone. L'ex-baleniere
aveva dato fuoco ad un grosso rotolo di canape incatramato
ed inzuppato abbondantemente di benzina.
</p>

<p>
— Qui!... Qui!... Dik!... Gettate!...&nbsp;—
</p>

<p>
I due orsi si erano arrestati a tre o quattro metri dal carrozzone
e pareva che attendessero i compagni prima di scagliarsi
all'assalto.
</p>

<p>
Era il momento opportuno.
</p>

<p>
Dik d'un salto fu presso il finestrino che il canadese aveva
precipitosamente abbandonato per lasciargli il posto e gettò la
canapa fiammeggiante.
</p>

<p>
Una vampata gigantesca avvolse tosto i due disgraziati orsi
il cui pelame era inzuppato di benzina.
</p>

<p>
Urla spaventevoli lacerarono l'aria, vincendo in potenza perfino
i ruggiti della tempesta.
</p>

<p>
Le due bestie che ardevano come torcie e che si sentivano
crepitare la pelle addosso e calcinare le carni sotto i morsi del
terribile liquido, girarono per alcuni istanti su loro stessi come
se fossero stati colpiti da una improvvisa pazzia, poi si slanciarono
a corsa sfrenata attraverso la pianura nevosa lasciandosi
dietro due immense striscie di fuoco e di scintille.
</p>

<p>
— Ah!... Poveri diavoli!... — esclamò lo studente. — Dovevano
piuttosto lasciarsi ammazzare docilmente da noi e servirci
dei copiosi pranzi.
</p>

<p>
Chi mangerà ora la loro carne arrostita alla benzina?
</p>

<p>
— Ci penseranno i lupi, — rispose l'ex-baleniere. — I loro
stomachi non soffriranno.&nbsp;—
</p>

<p>
Aveva preparato un altro rotolo di canapa e l'aveva asperso
di benzina.
</p>

<p>
Il canadese si era riaffacciato al finestrino.
</p>

<p>
Anche gli altri due orsi, attirati dalle urla dei loro compagni,
<span class="pagenum" id="Page_203">[203]</span>
ancora galoppanti fra la bufera di neve, si erano mostrati.
</p>

<p>
— Sotto, Dik!... — gridò. — Non li lasciate scappare!...&nbsp;—
</p>

<p>
Il baleniere diede fuoco alla canapa e la gettò nuovamente,
colla mano sicura di un esperto fiociniere.
</p>

<p>
Il risultato, come era già da prevedersi, fu identico al
primo.
</p>

<p>
I disgraziati animali che mai di certo avevano conosciuto il
fuoco, furono avvolti in una gigantesca fiammata, e pazzi di
dolore si erano slanciati a loro volta in mezzo alla tempesta di
neve, mescendo le loro urla orribili a quelle del vento.
</p>

<p>
Per parecchi minuti i tre esploratori videro vagolare per la
pianura quelle quattro torcie viventi spandendo di tratto in
tratto dei grandi sprazzi di luce, poi l'oscurità ripiombò, e la
neve che continuava a cadere con rabbia estrema coperse
tutto.
</p>

<p>
— È finito, — disse lo studente, la cui voce sembrava un
po' commossa, — Ah!... Che terribile fine hanno fatto quei poveri
orsi!... Dal grande freddo sono passati improvvisamente al
gran caldo e che caldo!... Non vorrei provarlo mai!...
</p>

<p>
— Avete cinque delitti sulla coscienza, dei quali dovrete
rendere conto al genio protettore benigno di tutti questi abitanti
del gran nord.
</p>

<p>
— Dovevamo lasciarci divorare dunque, come semplici bistecche?
Con quelle bocche non vi era da scherzare.
</p>

<p>
Se il buon o cattivo genio polare verrà a rimproverarmi di
aver fatto fare ai suoi figli una morte così atroce, lo inviterò a
mettersi in mezzo a cinque dei suoi orsi e vedremo che cosa
lasceranno di lui.
</p>

<p>
— La vostra idea è stata veramente meravigliosa, Walter.
È vero che potevamo fare anche noi l'egual fine.
</p>

<p>
Se invece di fuggire si fossero precipitati contro il nostro
<span class="pagenum" id="Page_204">[204]</span>
carrozzone, che scoppio sarebbe avvenuto, se il fuoco si fosse
comunicato!
</p>

<p>
— Lo ammetto, signor Gastone, ma quei bravi orsi hanno
avuto il buon senso di non farlo.
</p>

<p>
— E siete loro riconoscente?
</p>

<p>
— Certo, — rispose seriamente lo studente.
</p>

<p>
— Ciò non v'impedirà però di assaggiare gli zamponi del
bestione che è caduto sotto le nostre palle e che è affondato
nella neve, quasi dinanzi alla porta.
</p>

<p>
— Per tutti i fulmini di Giove!... Me l'ero scordato!...
</p>

<p>
— Un cuoco che dimentica quattrocento chilogrammi di
carne deve essere un pessimo cuciniere.
</p>

<p>
— No, uno stordito, signore, perchè io vi farò vedere come
arrosolerò quegli zamponi.
</p>

<p>
— Uhm!... Uhm!... — fece Dik, guardando lo studente di
traverso.
</p>

<p>
— Signor Gastone, — riprese Walter, — che proviamo?
</p>

<p>
— A che cosa fare?
</p>

<p>
— A issare quel bestione.
</p>

<p>
— Ci vorrebbe una <i>grue</i> con un buon paranco. Lo faremo
a pezzi sul posto quando questa dannata bufera sarà cessata.
</p>

<p>
Pel momento preferisco fumare la mia pipa accanto alla
stufa e leggere la storia delle spedizioni polari.
</p>

<p>
— Io allora andrò a cercare un trattato dell'<i>Ottimo cuoco</i>
che ho veduto nella piccola biblioteca, per prepararvi dei manicaretti....
conditi coll'olio di foca.
</p>

<p>
— Ah!... Birbante!...
</p>

<p>
— Quando saremo giunti più al nord, signore, dovremo ben
abituarci all'olio di quegli anfibi.
</p>

<p>
Io ho letto che Nansen, il famoso esploratore norvegese, cucinava
i suoi pezzi d'orso, quando ne poteva avere, su una
lampada alimentata con olio di foca.
</p>

<p>
<span class="pagenum" id="Page_205">[205]</span>
</p>

<p>
— Questo è vero, anzi si dichiarava abbastanza soddisfatto
di quella cucina veramente esquimese.
</p>

<p>
Andate pure a studiare, signor cuoco.&nbsp;—
</p>

<p>
Anche durante tutto quel giorno la tempesta non cessò di
ruggire intorno al treno, nè la neve di cadere. Fortunatamente
le raffiche si succedevano così violenti da disperdere rapidamente
i grandi cumuli di nevischio che si formavano qua e là,
diversamente il carrozzone sarebbe rimasto sepolto sotto uno
strato di parecchi metri.
</p>

<p>
Solamente verso sera, nel momento in cui il sole, mostratosi
per qualche minuto fra uno strappo delle nubi, «pallido
come se avesse fatto una grave malattia» come diceva lo
studente, il vento cominciò a cadere e la neve a sostare.
</p>

<p>
Un freddo intensissimo che superava i 35° era subito succeduto,
trasformando la sterminata pianura in un immenso
campo di ghiaccio tutto ondulato.
</p>

<p>
Alle 9 di sera non vi era più una nube in cielo e la luna
splendeva meravigliosamente, facendo scintillare tutto lo spazio.
</p>

<p>
Era il momento di tentare qualche cosa per liberare il
treno il quale poteva correre il grave pericolo di subire quelle
terribili pressioni prodotte dal dilatarsi dei ghiacci e che schiacciano
le navi più poderose come fossero nocciuole.
</p>

<p>
I tre esploratori, che avevano trascorsa quasi l'intera giornata
sonnecchiando sui libri, invitati dal dolce russare della
stufa, dopo essersi ben coperti, si armarono di picconi e di pale
e sicuri ormai di non correre più alcun pericolo, saltarono sul
campo di ghiaccio.
</p>

<p>
— Questo si chiama veramente freddo!... — esclamò Walter,
fregandosi furiosamente il naso per paura che gelasse. — E
non siamo ancora al polo!... Come fanno dunque gli esquimesi
a resistere? È vero che sono prossimi parenti degli orsi bianchi!...&nbsp;—
</p>

<p>
<span class="pagenum" id="Page_206">[206]</span>
</p>

<p>
Il ghiaccio si era ormai formato intorno al carrozzone ed
all'automobile, d'uno spessore d'un paio di metri, ed aveva cominciato
a stringere le ruote.
</p>

<p>
Non vi era un momento da perdere. Il treno correva il pericolo
di venire sfondato prima che l'alba spuntasse.
</p>

<p>
I tre esploratori, consci della gravità della situazione, si misero
valorosamente all'opera, maneggiando i picconi con suprema
energia.
</p>

<p>
La prima cosa che misero allo scoperto fu l'orso, sulla
cui carne molto contavano per aumentare le loro provviste
di trecentocinquanta o quattrocento chilogrammi di eccellente
carne.
</p>

<p>
Non potendo trarlo dalla buca, entro la quale stava gelando,
a gran colpi di scure lo fecero a pezzi sul luogo, sacrificando la
pelliccia per non perdere troppo tempo, poi dopo aver messo
al sicuro quei grossi quarti sulla cima della vettura perchè
si conservassero meglio, ripresero il duro lavoro.
</p>

<p>
Soltanto verso la mezzanotte riuscirono a raggiungere e liberare
l'automobile, la quale aveva sfidata impavida la bufera
senza riportare danno alcuno.
</p>

<p>
Si trattava ora di aprirsi dinanzi un solco a scarpata
per prendere lo slancio e montare sul campo di neve, ed i
tre esploratori, quantunque estenuati, vi si accinsero con novella
lena facendo volare intorno a loro, a colpi di piccone,
larghi pezzi di ghiaccio.
</p>

<p>
Al primo impallidire delle stelle, tutto era pronto per la
partenza, ed il motore aveva ricominciato a sbuffare, pronto
a slanciarsi animosamente alla conquista del Polo.
</p>

<p>
— Dik, — chiese il canadese, prima di dare l'ordine della
partenza. — Quanta benzina avremo ancora?
</p>

<p>
— Tanta da poter percorrere comodamente quattrocento
miglia senza aver bisogno di rifornirci.
</p>

<p>
<span class="pagenum" id="Page_207">[207]</span>
</p>

<p>
— Allora lasciamo da parte il forte Severn e muoviamo
direttamente su quello di Churchill. Così risparmieremo
tempo.
</p>

<p>
— E ne guadagneremo su Torpon, — disse Walter. — Non
so che cosa pagherei per sapere dove si trova quel bisonte.
</p>

<p>
— Speriamo che si trovi ancora sulle coste del Labrador, — rispose
il canadese.
</p>

<p>
— Che riesca anche lui ad andare al Polo?&nbsp;—
</p>

<p>
Il signor di Montcalm guardò lo studente sorridendo:
</p>

<p>
— Voi dunque, — gli chiese, — siete ben sicuro di giungervi?
</p>

<p>
— Per tutti i fulmini di Giove!... Mi pare già di vedermi
seduto sull'incrocio di tutti i meridiani dell'orbe terraqueo, signor
Gastone.
</p>

<p>
Chi potrebbe dubitare che uomini come noi non vi giungano?
Andremo a fumare la nostra pipa lassù ed a vuotare una
buona bottiglia di <i>champagne</i> in onore del vecchio Polo.
</p>

<p>
— Questa vostra fiducia mi piace, Walter, — disse il canadese. — Sì,
noi arriveremo al Polo.
</p>

<p>
— E prima di quel bisonte, anche.
</p>

<p>
— Certo, Walter.
</p>

<p>
— Allora posso gridare: <i>hurràh</i> pel Polo.
</p>

<p>
— Sì, mattacchione, e se....&nbsp;—
</p>

<p>
Un brusco salto dell'automobile gli spezzò la frase.
</p>

<p>
— Che cosa succede, Dik? — chiese, riprendendo subito l'equilibrio.
</p>

<p>
— La via diventa pessima, signore, — rispose l'ex-baleniere. — Questa
neve copre delle insidie che non sempre si possono
evitare.
</p>

<p>
Vi sono sotto dei crepacci che non si sa quanto siano larghi.
</p>

<p>
— Volete rallentare?
</p>

<p>
<span class="pagenum" id="Page_208">[208]</span>
</p>

<p>
— Preferirei invece aumentare e passare sopra quelle spaccature
in piena volata.
</p>

<p>
— Fate come volete, purchè la vettura di rimorchio non si
spezzi.
</p>

<p>
— Rispondo io di tutto, signore.&nbsp;—
</p>

<p>
La interminabile pianura che si stende lungo le coste occidentali
della baia di Hudson, spingendosi fino al golfo di Boothia,
incominciava infatti a diventare pessima.
</p>

<p>
La tempesta che doveva aver infuriato con estrema violenza
verso il nord, aveva accumulata la neve in quantità enormi,
formando delle vere bastionate alte parecchi metri e che
l'automobile era costretto a montare, non esistendo altri passaggi.
</p>

<p>
Per di più il gelo intenso l'aveva rassodata sopra i numerosi
corsi d'acqua che si scaricano nella baia, in modo da non
potersi più scorgere.
</p>

<p>
Una rottura dello strato nevoso poteva accadere da un momento
all'altro sotto il peso delle due vetture, piuttosto considerevole,
e delle gravissime conseguenze potevano succedere.
</p>

<p>
Lo <i>chaffeur</i> che ci teneva, dopo tutto, alla propria pelle per
poter godersi più tardi i dollari di <i>mister</i> Torpon, aveva aumentata
la velocità per passare di slancio sopra quei pericolosi
ostacoli.
</p>

<p>
Da trenta miglia all'ora era passato alle cinquanta. Il motore
funzionava rabbiosamente imprimendo alle ruote una rapidità
vertiginosa.
</p>

<p>
La vettura traballava come una nave in piena tempesta, inclinandosi
ora a babordo ed ora a tribordo, poi si alzava di
colpo per superare le bastionate di neve che si succedevano
senza interruzione e sempre più ripide.
</p>

<div class="figcenter"><a id="fi208a"></a>
  <img src="images/i208a.jpg" alt="" />
<p class="caption">Il canadese e lo studente gettano la benzina addosso agli orsi che li assediano. (Cap. XVI).</p>
</div>

<p>
Il canadese e lo studente sotto quelle scosse incessanti si
urtavano l'un l'altro con grande pericolo di rompersi la testa.
</p>

<p>
<span class="pagenum" id="Page_209">[209]</span>
</p>

<p>
Dik, aggrappato al volante, stava invece saldo come un
blocco di granito e non cessava di aumentare la velocità, poco
preoccupandosi della vettura.
</p>

<p>
Quella corsa pazza durava da un paio d'ore, quando alcune
detonazioni rimbombarono in lontananza.
</p>

<p>
— Rallenta, Dik!... — gridò il canadese. — Siamo vicini a
qualche forte.
</p>

<p>
— Che vi siano dei cacciatori qui? — chiese lo studente.
</p>

<p>
— Quelli della Compagnia delle Pelliccie.
</p>

<p>
— Allora Churchill non è lontano.
</p>

<p>
— Ah!... Come scappano!...&nbsp;—
</p>

<p>
Presso una collinetta erano comparsi degli animali somiglianti
ai daini, ma molto più alti e più grossi di quelli comuni.
Erano cinque o sei e fuggivano con grande rapidità sollevando,
nella loro corsa sfrenata, coi robusti zoccoli, un turbinìo di nevischio.
</p>

<p>
— Che cosa sono? — chiese lo studente, il quale aveva
preso un fucile, colla speranza di fare un buon colpo.
</p>

<p>
— Daini mooses, e se vi piace meglio, dei mangiatori di legno.
È inutile che sprechiate una palla; qualcuno sarà già rimasto
a terra poichè i cacciatori della Compagnia quasi mai
mancano il bersaglio.
</p>

<p>
Ah!... Eccoli!...&nbsp;—
</p>

<p>
Due uomini coperti di pelli villose ed armati di fucile, muniti
di racchette di rete per poter camminare anche sulla neve
molle, erano comparsi a circa cinquecento passi dall'automobile
la quale avanzava lentamente.
</p>

<p>
Vedendo la macchina si erano arrestati, poi entrambi, con
una mossa simultanea, avevano puntate in aria le loro carabine
scaricandole.
</p>

<p>
— Rispondete al saluto, Dik, — disse il canadese.
</p>

<p>
Un urlo lacerante che durò parecchi secondi, mandato dalla
<span class="pagenum" id="Page_210">[210]</span>
piccola sirena, risuonò per l'aria, ripercuotendosi contro la collinetta.
</p>

<p>
I due cacciatori affrettarono il passo ed in pochi istanti
raggiunsero l'automobile, la quale si era arrestata dinanzi ad un
bastione di neve.
</p>

<p>
Erano due giovani di forme vigorose, con barbe appena nascenti,
gli occhi azzurri ed i capelli biondi, distintivi delle razze
nordiche.
</p>

<p>
— Buon giorno, signori, — disse il più attempato dei due,
portandosi una mano al cappuccio di pelle d'orso che lo riparava
per bene dai grandi freddi e dai venti taglienti del settentrione. — Come
mai vi ritroviamo qui, mentre quattro
giorni fa eravate sulle coste del Labrador?&nbsp;—
</p>

<p>
Il canadese, udendo quelle parole, aveva fatto un soprassalto.
</p>

<p>
— Buon giorno giovanotti, — si affrettò a rispondere poi. — Siete
cacciatori della Compagnia?
</p>

<p>
— Sì, signore, del forte Churchill.
</p>

<p>
— E siete ben sicuri di averci incontrati ancora?&nbsp;—
</p>

<p>
I due cacciatori si guardarono l'un l'altro, poi il primo riprese:
</p>

<p>
— Sicuri proprio no, ma noi abbiamo veduto passare una
macchina simile alla vostra ad un miglio appena dalla costa
della baia, sulla terra del Labrador.
</p>

<p>
— Proprio precisa?
</p>

<p>
— No, perchè non aveva dietro di sè una vettura.
</p>

<p>
— Chi la montava?
</p>

<p>
— Tre uomini.
</p>

<p>
— Avete parlato con loro?
</p>

<p>
— Non ne abbiamo avuto il tempo, e poi correva a gran
velocità in mezzo alla bufera di neve che spazzava allora tutto
il Labrador.
</p>

<p>
<span class="pagenum" id="Page_211">[211]</span>
</p>

<p>
— E quando l'avete veduta quella macchina?
</p>

<p>
— Quattro giorni fa.
</p>

<p>
— Avevate attraversato la baia?
</p>

<p>
— Sì, per cacciare le lontre, e non siamo sbarcati che tre
o quattro ore fa, lasciando la nostra scialuppa sulla spiaggia,
entro una caverna ove potrà sfidare tutte le nevicate.
</p>

<p>
— Non poteva essere che l'automobile di quel bisonte di
Torpon, — disse Walter. — Ci si è messo d'impegno anche
lui.
</p>

<p>
— Non poteva fare diversamente, — rispose il canadese. — Ero
certo che avrebbe presa la via del Labrador per raggiungere
poi gli stabilimenti danesi della Groenlandia.
</p>

<p>
C'incontreremo al Polo, se riuscirà ad arrivarci.
</p>

<p>
— Io spero di no, signor Gastone.
</p>

<p>
— Chi lo sa? Per nostro conto faremo il possibile per giungervi.&nbsp;—
</p>

<p>
Si rivolse ai due cacciatori i quali aspettavano pazientemente
che quel dialogo terminasse, e chiese loro:
</p>

<p>
— Tornavate verso il forte?
</p>

<p>
— Sì, signore, — rispose il più attempato dei due. — La
stagione della caccia è finita e non sarebbe prudente battere
ora le grandi pianure.
</p>

<p>
Comincia lo svernamento anche pei cacciatori della Compagnia.
</p>

<p>
— Avete carico?
</p>

<p>
— Sette pelli di lontra che non varranno meno di mille
dollari, signore.
</p>

<p>
— Quanto distiamo dal forte?
</p>

<p>
— Una sessantina di miglia.
</p>

<p>
— Ed i <i>mooses</i> li avete mancati?
</p>

<p>
— Erano troppo lontani, signore. D'altronde la loro pelle
non vale gran che.
</p>

<p>
<span class="pagenum" id="Page_212">[212]</span>
</p>

<p>
— Andate a prendere le vostre pelli di lontra e salite con
noi. In un paio d'ore saremo al forte.
</p>

<p>
— Che macchine meravigliose s'inventano oggi!... — esclamò
il cacciatore. — Grazie, signore, siamo con voi.&nbsp;—
</p>

<p>
Cinque minuti dopo il treno riprendeva la sua corsa verso
il settentrione, costeggiando la baia d'Hudson, e due ore più
tardi giungeva dinanzi al forte di Churchill, il più settentrionale
che la Compagnia abbia fondato su quelle sterminate plaghe
spazzate dagli uragani polari.
</p>

<div class="chapter">
<p><span class="pagenum" id="Page_213">[213]</span></p>

<h2 id="cap17">CAPITOLO XVII.
<span class="smaller">Una battaglia coi trichechi.</span></h2>
</div>

<p>
La Compagnia delle Pelliccie, che conta oltre trecento anni
di esistenza, tiene un numero ragguardevole di stabilimenti che
chiamansi <i>forti</i>, disseminati su quella immensa regione che è
sottoposta al dominio britannico e che dai confini degli Stati
Uniti va fino oltre il circolo polare Artico, ed è bagnata dall'Atlantico
e dal Pacifico.
</p>

<p>
Quei <i>forti</i> non sono gran cosa, poichè consistono in un fabbricato
centrale, per lo più in pietra, ed in poche tettoie dove
vengono conservate le pelliccie in attesa che la buona stagione
permetta di spedirle verso i porti più prossimi per poi disperderle
pel mondo intero.
</p>

<p>
Un capitano, chiamato il <i>borghese</i>, li comanda ed ha sotto di
sè venti o trenta cacciatori, per la maggior parte canadesi, tiratori
infallibili che di rado sbagliano i loro colpi, ed abituati
a sfidare tutte le fatiche e tutte le intemperie.
</p>

<p>
Dopo lo sgelo quei bravi avventurieri si mettono in campagna,
facendo strage di lupi, di volpi bianche ed azzurre,
di martore, di foche, di morse, di alci, di <i>wapiti</i>, di daini <i>mooses</i>,
di lontre dalla pelliccia preziosissima, che si paga perfino
mille e cinquecento lire, ed anche di orsi bianchi.
</p>

<p>
Vanno lontano, percorrendo regioni quasi inesplorate, vivendo
alla meglio sotto tende o capannuccie improvvisate con avanzi
di navi naufragate e con ossami di balene e di capidogli, e non
<span class="pagenum" id="Page_214">[214]</span>
ritornano fino a che le loro slitte, tirate da grosse mute di cani,
non siano ben cariche.
</p>

<p>
Quelli che rimangono al forte attendono le tribù indiane ed
esquimesi che accorrono numerose a vendere pelli e ricevere
in cambio coperte, polvere, fucili e ornamenti per le loro
donne.
</p>

<p>
Alle prime nevicate i cacciatori tornano ai forti e durante
l'inverno se la passano fumando e raccontandosi le loro avventure
di caccia intorno alle stufe russanti.
</p>

<p>
Quantunque la selvaggina sia oggidì molto scemata, la Compagnia
continua a fare affari d'oro, ripartendo fra gli azionisti
somme considerevoli.
</p>

<p>
Il forte di Churchill è il più settentrionale di quelli fondati
nella regione dell'Hudson, ma è anche quello che raccoglie maggior
numero di pelliccie per la sua vicinanza al circolo polare
Artico, dove la selvaggina si trova ancora abbondante, non spingendosi
le tribù indiane fino lassù, e rare essendo quelle esquimesi.
</p>

<p>
Al pari degli altri consiste in una casa di pietra tale da
poter resistere alle furiose bufere polari ed alle enormi nevicate,
ed in poche tettoie che d'inverno sono riparate da
bastionate di ghiaccio.
</p>

<p>
L'accoglienza che ebbero i tre esploratori, giunti come una
bomba dinanzi al forte, fu entusiastica.
</p>

<p>
Il <i>borghese</i>, ossia il comandante e tutti i suoi uomini, una
ventina, portarono come in trionfo quegli audaci, che si proponevano
di levare il velo misterioso che copriva il terribile e
fino allora inaccessibile Gran Nord, nel gran salone del forte,
dove russavano due stufe monumentali, offrendo subito loro,
giacchè era l'ora del pranzo, un piccolo banchetto inaffiato
copiosamente da vini e da liquori.
</p>

<p>
Essendovi al forte una grossa provvista di benzina per l'illuminazione,
<span class="pagenum" id="Page_215">[215]</span>
il canadese non ebbe alcuna difficoltà a farsene
cedere tanta da riempire tutti i suoi lattoni.
</p>

<p>
— Se noi rimarremo senza, — disse l'ospitale <i>borghese</i>, — bruceremo
olio di foca o di morsa.
</p>

<p>
I miei uomini non sono così delicati da non soffrire un
po' di sgradevole odore.&nbsp;—
</p>

<p>
Quella notte gli esploratori si riposarono in buoni letti, al
riparo dalle intemperie e soprattutto dal freddo che aumentava
spaventosamente di ora in ora, ma all'indomani, ai primi albori,
malgrado le proteste dei cacciatori che desideravano averli loro
ospiti qualche giorno ancora, erano già sull'automobile, pronti a
slanciarsi verso il Grande Nord.
</p>

<p>
Gli addii furono commoventi e gli auguri infiniti, e verso
le otto, nel momento in cui la nebbia cominciava a diradarsi
sotto gl'impetuosi colpi di vento del settentrione, il treno riprendeva
la sua corsa fra gli <i>hurràh</i> rimbombanti ed i colpi di
fucile della piccola guarnigione.
</p>

<p>
— Che brava gente!... — esclamò il campione di Cambridge,
ancora entusiasmato dall'accoglienza ricevuta. — Avrei passato
fra quei cacciatori l'inverno intero.
</p>

<p>
— Senza andare al Polo?
</p>

<p>
— Ah questo no, signor Gastone. Preferisco andare a vedere
che cosa c'è lassù.
</p>

<p>
— E che cosa credete di trovare lassù? — chiese il canadese,
ridendo.
</p>

<p>
— Che ne so io? Almeno uno dei due cardini del mondo al
quale noi daremo un po' d'olio.
</p>

<p>
Per Giove!... Dopo tante centinaia di secoli, deve essere bene
arrugginito.
</p>

<p>
— Dite delle migliaia.
</p>

<p>
— Come volete, signor Gastone. Fa lo stesso.
</p>

<p>
Ma, dite un po': che ci siano degli abitanti al Polo?
</p>

<p>
<span class="pagenum" id="Page_216">[216]</span>
</p>

<p>
— Può darsi, amico, — rispose il canadese. — Gli esploratori
Artici hanno trovato degli esquimesi nelle sue vicinanze,
gente emigrata lassù chissà da quanti secoli, e che credeva di
essere sola al mondo, non avendo mai avuto alcun contatto colle
tribù del sud.
</p>

<p>
— Dite un po', signor Gastone, da che parte sono venuti
questi piccoli uomini che hanno preferite le pianure gelate del
Polo alle fertili pianure del continente americano?
</p>

<p>
— Un tempo si credette che fossero giunti, intorno al mille,
da una emigrazione asiatica passata attraverso lo stretto di Behring
e poi dispersasi per l'America settentrionale.
</p>

<p>
Oggi invece, recenti scoperte hanno dimostrato che l'Asia
non ha nulla a che fare colle razze primitive americane, perchè
anche su queste terre si sono trovate tracce umane assai più
antiche di quelle che finora erano state rinvenute nell'Europa
e negli altri continenti.
</p>

<p>
— Me lo aveva già detto il mio professore Hart, quell'ottimo
e terribile bevitore di birra, fra un salto e l'altro dell'allenamento
per la sfida d'Oxford, ma io non ci avevo fatto gran
caso.
</p>

<p>
Allora, da dove sono derivati questi americani, indiani ed
esquimesi?
</p>

<p>
— Chi lo sa? Io vi posso solamente dire che in varie regioni
del continente, specialmente in quello settentrionale, si sono
trovati numerosi avanzi d'uomini vissuti ai tempi dei <i>mammouth</i>,
ed anche molto più antichi, cioè avanti il periodo quaternario,
in un'epoca nella quale la vita vegetale ed animale era ben
diversa da quella d'oggi.
</p>

<p>
— Si direbbe che l'America ha avuto i suoi primi uomini
prima ancora degli altri continenti, — disse lo studente.
</p>

<p>
— Tutto lo indicherebbe, — rispose il canadese, il quale era
un uomo istruitissimo. — Or sono pochi anni, in una caverna
<span class="pagenum" id="Page_217">[217]</span>
dell'Arizona, fu trovata la mummia d'un bambino che fu giudicata
appartenente all'epoca terziaria, e che aveva notevolissime
somiglianze col <i>pithecanthropus erectus</i>, ossia della scimmia che
più si avvicina all'uomo.
</p>

<p>
D'altronde ormai è provato che l'uomo, sia esquimese od
indiano, visse qui avanti la fine del periodo glaciale, ossia in
un'epoca in cui l'uomo forse non aveva ancora popolato il continente
antico.
</p>

<p>
— Il continente americano doveva essere ben diverso da
quello che è oggi, in quei lontanissimi tempi.
</p>

<p>
— Non aveva la forma che ha presentemente. La sua ampiezza
era molto minore e si estendeva sopra i due oceani come
una immensa isola allungata verso il Polo.
</p>

<p>
Molto diverse di quelle attuali erano allora la sua flora
e la sua fauna, della cui ultima facevano parte delle specie
gigantesche oggidì completamente e da gran tempo scomparse.
</p>

<p>
Come e quando quegli abitanti e quegli animali comparvero
su queste terre, non è facile dirlo. È un problema che ha affaticato
tante menti, senza che una così interessante questione
sia stata definitivamente risolta.
</p>

<p>
Chissà che il Polo non riservi a noi delle straordinarie sorprese.
Ohè, Dik, che cosa fate?&nbsp;—
</p>

<p>
Un rombo assordante sfuggiva in quel momento sotto le
ruote dell'automobile. Si sarebbe detto che passasse sopra un
ponte metallico d'una eccessiva sonorità.
</p>

<p>
— Da che cosa proviene questo fracasso dunque, Dik? — chiese
nuovamente il canadese, alzandosi bruscamente.
</p>

<p>
— Pare che ci sia del vuoto sotto lo strato di ghiaccio, — rispose
finalmente l'ex-baleniere, rallentando subito.
</p>

<p>
— Passiamo forse sopra un fiume?
</p>

<p>
— Che ne so io, signore?&nbsp;—
</p>

<p>
<span class="pagenum" id="Page_218">[218]</span>
</p>

<p>
Lo <i>chaffeur</i> stava per obbedire, quando si udì uno scricchiolìo
fortissimo seguìto da un <i>crac</i> spaventevole.
</p>

<p>
— Sprofondiamo!... — urlò Walter.
</p>

<p>
Lo strato gelato si era improvvisamente spezzato sotto il
peso ed il treno intero era precipitato in un abisso apertosi
sotto le sue ruote.
</p>

<p>
Tre urla si erano confuse in una sola, tre urla di spavento,
seguìte un istante dopo da un rombo.
</p>

<p>
Il canadese, lo studente e l'ex-baleniere si sentirono proiettati
innanzi, come se una bomba fosse scoppiata dietro di loro,
e stramazzarono in mezzo a degli ammassi di neve più o meno
indurita, mentre il motore dell'automobile si arrestava di
colpo.
</p>

<p>
Trascorsero parecchi minuti, poi un uomo si alzò penosamente,
tastandosi le costole e le gambe.
</p>

<p>
— Corpo di tutti i fulmini di Giove e di tutti i suoi parenti!... — esclamò. — Questo
si chiama un capitombolo, almeno
all'Università di Cambridge!...&nbsp;—
</p>

<p>
Stette un momento immobile, come istupidito, guardando
l'automobile e la vettura che si erano affondati in mezzo ad un
enorme cumulo di neve, poi si slanciò avanti come un pazzo.
</p>

<p>
Aveva scorto un corpo umano pochi metri più innanzi.
</p>

<p>
— Signor Gastone!... Signore!... — urlò con quanta voce
aveva in corpo.
</p>

<p>
Il signor di Montcalm giaceva dinanzi a lui colle braccia e
le gambe allargate e gli occhi socchiusi.
</p>

<p>
— Fulmini!... — gridò lo studente, spaventato. — Del <i>wisky</i>,
del <i>gin!</i>...&nbsp;—
</p>

<p>
Si precipitò verso la vettura che si trovava quasi rovesciata
su un fianco, ma per un caso miracoloso ancora in buon stato,
levò la sbarra che chiudeva la porta, si gettò nell'interno ed
uscì con una bottiglia in mano.
</p>

<p>
<span class="pagenum" id="Page_219">[219]</span>
</p>

<p>
Spezzò il collo contro la parete di ghiaccio e versò nella
bocca aperta del canadese alcuni sorsi di <i>wisky</i>.
</p>

<p>
Uno sternuto sonoro fu la risposta, accompagnato da due o
tre colpi di tosse.
</p>

<p>
— Buon segno!... — esclamò lo studente allegramente. — I
morti non sternutano nè tossiscono. <i>Hurràh!</i>... <i>Hurràh!</i>...&nbsp;—
</p>

<p>
Il signor di Montcalm si era messo a sedere, guardandosi intorno
con un vivo stupore.
</p>

<p>
— Walter, mi ubbriacate? — chiese con voce abbastanza
robusta. — Ah!... Diavolo!... Siamo caduti, è vero?
</p>

<p>
— Pare di sì, signore, — rispose lo studente.
</p>

<p>
— Mi ricordo vagamente....
</p>

<p>
— Ed anch'io.
</p>

<p>
— E Dik?
</p>

<p>
— Non so se sia morto o vivo. Spero però che la sua ossatura
da bisonte non avrà ceduto.
</p>

<p>
— E l'automobile?
</p>

<p>
— Ce ne occuperemo più tardi, signore. Mi pare che
non abbia gran che sofferto. Ce lo dirà Dik, se sarà ancora
vivo.
</p>

<p>
— Ne avreste dubitato? — chiese in quel momento una voce
un po' ironica. — I balenieri hanno la pelle dura, mio caro signore.&nbsp;—
</p>

<p>
La testa di Dik era in quel momento comparsa fra un
grosso ammasso di neve che si trovava a cinque o sei metri
dall'automobile.
</p>

<p>
Una fortuna veramente prodigiosa aveva protetto i tre esploratori,
poichè se fossero stati scaraventati un po' più innanzi
si sarebbero fracassate le ossa sulla superficie quasi liscia del
sotto-campo di ghiaccio, duro quasi quanto il granito.
</p>

<p>
Il baleniere, facendo forza di braccia, uscì dal cumulo, si
scosse di dosso la neve che gli si era appiccicata alla pelliccia,
<span class="pagenum" id="Page_220">[220]</span>
e dopo d'aver aspirata l'aria freddissima, empiendo per bene i
suoi polmoni, disse:
</p>

<p>
— Nulla di spezzato nè dentro nè fuori. Non poteva andare
meglio.
</p>

<p>
— Per noi, ma per l'automobile? — chiese il signor di Montcalm.
</p>

<p>
Lo <i>chaffeur</i> alzò impercettibilmente le spalle, poi rispose:
</p>

<p>
— Se avrà qualche cosa di rotto la medicheremo sul posto,
senza mandarla all'ospitale.
</p>

<p>
— Che sarebbe troppo lontano, — aggiunse lo studente. — Corpo
di tutti i fulmini di Giove!... Dove siamo noi?
</p>

<p>
— Ve lo dirò io, — disse il canadese. — Sulla superficie gelata
d'un corso d'acqua.
</p>

<p>
— E perchè questo vuoto? Si direbbe che noi siamo precipitati
in una galleria.
</p>

<p>
— Perchè l'acqua prima era alta assai ed ha fatta la sua
prima crosta di ghiaccio, poi si è abbassata ed ha formata questa,
lasciando così un gran vuoto che può prolungarsi per parecchie
centinaia di chilometri.
</p>

<p>
— E come faremo noi a risalire alla superficie? Ci vorrebbe
un potente argano a vapore.
</p>

<p>
— Seguiremo il fiume fino alla sua foce.
</p>

<p>
— E dove andremo a finire?
</p>

<p>
— Nella baia d'Hudson, senza dubbio, — rispose il canadese.
</p>

<p>
— Questa brutta avventura ci farà perdere del tempo.
</p>

<p>
— Non so che cosa farci, mio caro. E dunque, Dik?&nbsp;—
</p>

<p>
L'ex-baleniere che stava esaminando l'automobile, alzò la
testa, e dopo d'aver fatta schioccare la lingua, rispose:
</p>

<p>
— Bisogna credere che qualche Santo abbia protetto noi e
la nostra macchina insieme. È vero che abbiamo fatto un
<span class="pagenum" id="Page_221">[221]</span>
salto di soli quattro metri, tuttavia potevano toccarci dei guasti
irreparabili.
</p>

<p>
Se la benzina avesse preso fuoco, a quest'ora non rimarrebbero
che i cilindri intatti.
</p>

<p>
Devo convenire però che questa automobile è stata costruita
a prova di capitomboli.
</p>

<p>
— Nemmeno il radiatore si è guastato?
</p>

<p>
— Fortunatamente no.
</p>

<p>
— Ed il carrozzone?
</p>

<p>
— Ha resistito meravigliosamente e le sue ruote non hanno
ceduto.
</p>

<p>
— Sicchè potremo riprendere la nostra corsa dentro questa
galleria?
</p>

<p>
— Quando vorrete, signore. Ecco, udite come il motore funziona
ancora perfettamente? I colpi sono regolarissimi.
</p>

<p>
— Allora, mio caro Walter, imbarchiamoci.
</p>

<p>
— Non desidero di meglio, signor Gastone, — rispose lo
studente.
</p>

<p>
Rimontarono sui comodi sedili, ben felici di essersela cavata
così a buon mercato: Dik riprese il volante ed il treno si
rimise in moto sfondando impetuosamente i cumuli di neve.
</p>

<p>
Quella galleria si presentava meravigliosamente bella. La
vôlta, formata da una crosta di ghiaccio ben consolidato, dello
spessore di qualche metro, si manteneva ovunque ad un'altezza
variante fra i quattro ed i cinque metri, mentre le due
pareti, costituenti le rive del fiume, distavano cinquanta passi
l'una dall'altra.
</p>

<p>
Una luce diafana, stranissima, trapelava attraverso lo strato
superiore su cui si rifrangevano in quel momento i raggi dell'astro
diurno.
</p>

<p>
Il piano poi si svolgeva con larghi serpeggiamenti, come una
splendida pista, con pochissimi ostacoli, poichè la superficie del
<span class="pagenum" id="Page_222">[222]</span>
fiume doveva essersi gelata quasi tutta d'un colpo, forse durante
la bufera dei giorni precedenti, senza lasciare il tempo
alla formazione dei piccoli, eppure noiosissimi <i>hummoh</i>.
</p>

<p>
Il fragore che produceva l'automobile, lanciato ad una velocità
di quarantacinque miglia all'ora, era impressionante. Un
rombo continuo si propagava sotto quella vôlta interminabile,
ripercuotendosi indefinitamente. Un urlo della sirena era sembrato
lo scoppio d'una gigantesca mina.
</p>

<p>
Dik, ben stretto al volante, guidava con una grande sicurezza
ed abilità. Pilota sul mare, era tale in terra con non
meno bravura.
</p>

<p>
Per tre ore il treno divorò lo spazio, seguendo le larghe
curve del corso d'acqua, senza aver incontrato anima viva, poi
Dik bruscamente rallentò.
</p>

<p>
Avevano allora percorso circa cento cinquanta miglia.
</p>

<p>
— Vi sono degli ostacoli? — chiese prontamente il canadese.
</p>

<p>
L'ex-baleniere, invece di rispondere, arrestò il motore e si
mise in ascolto.
</p>

<p>
Quando i fragori cessarono dentro la galleria, i tre esploratori
poterono udire distintamente uno strano concerto a base di
muggiti cavernosi, che si ripercuoteva sotto le vôlte con intensità
sonora.
</p>

<p>
— Si direbbe che dinanzi a noi vi sono dei bisonti!... — esclamò
lo studente, il quale, per ogni buon caso, si era armato
del suo fedele <i>mauser</i>.
</p>

<p>
— Dei bisonti qui!... Siete pazzo, Walter? Non siamo già
nelle praterie del Far-West, — rispose il canadese.
</p>

<p>
— Eppure questi sono muggiti, — disse lo studente.
</p>

<p>
— Non lo nego. Che cosa dite voi, Dik?
</p>

<p>
— Che siamo vicini alla foce di questo corso d'acqua, — rispose
l'ex-baleniere, rimettendo in moto la macchina.
</p>

<p>
<span class="pagenum" id="Page_223">[223]</span>
</p>

<p>
— Che sia l'acqua che produce questo fragore? — chiese lo
studente.
</p>

<p>
— Preparate il fucile.
</p>

<p>
— Per accoppare chi?
</p>

<p>
— Le morse, signor mio, diventano talvolta pericolose
quando sono in buon numero e si disturbano i loro accampamenti.
</p>

<p>
Si sono scelte la foce di questo fiume per svernare tranquillamente.
</p>

<p>
— È almeno buona la loro carne?
</p>

<p>
— Puah!... — fece l'ex-baleniere. — Tutt'al più il fegato.
</p>

<p>
— Ci prenderemo l'olio. Di quello almeno ne danno.
</p>

<p>
— Non è benzina, — disse il canadese. — Avanti, Dik, con
prudenza.&nbsp;—
</p>

<p>
L'automobile si avanzava lentamente, seguendo una grande
curva, la quale impediva di scorgere la foce del corso d'acqua.
</p>

<p>
Malgrado il fragore prodotto dal motore, i muggiti giungevano
sempre, aumentando d'intensità.
</p>

<p>
Pareva che il campo dei trichechi fosse ben popolato, a giudicarlo
da tutto quel fracasso.
</p>

<p>
Oltrepassata la curva, uno spettacolo terribile si offerse
dinanzi agli occhi dei tre esploratori.
</p>

<p>
Radunati all'estremità della galleria, la quale finiva sui banchi
di ghiaccio della baia d'Hudson, si trovavano tre o quattrocento
anfibi, di dimensioni enormi, poichè quasi tutti misuravano
non meno di tre metri di lunghezza con una circonferenza
di due.
</p>

<p>
Erano delle morse, chiamate anche trichechi, e dagli esquimesi
<i>awak</i>.
</p>

<p>
Quei mostri delle regioni polari, nella forma si avvicinano
alle foche, ma sono più giganteschi, con un muso corto ed ottuso,
le labbra fornite di grosse setole irte come quelle dei gatti
<span class="pagenum" id="Page_224">[224]</span>
in collera e armate di due lunghissime zanne, d'un avorio assai
più fino di quello degli elefanti.
</p>

<p>
Il loro aspetto è terribile, mentre invece quei disgraziati
sono tutt'altro che battaglieri, essendo in terra estremamente
pesanti. Ciò non esclude però che assaliti, specialmente in mare,
si difendano qualche volta disperatamente, affondando le imbarcazioni
che osano attaccarli.
</p>

<p>
Vedendo l'automobile avanzarsi, tutti quei colossi si erano
prontamente radunati come se fossero risoluti a chiuderle il
passo, mandando nel medesimo tempo dei muggiti spaventevoli
che talvolta sembravano dei veri ruggiti.
</p>

<p>
— Fulmini di Giove!... — esclamò Walter, il quale si era
alzato, imbracciando il <i>mauser</i>. — Si direbbe che noi, invece di
trovarci nelle regioni polari, siamo entrati in una foresta equatoriale
abitata da una banda di ferocissimi leoni.
</p>

<p>
Se quelle bestie lì avessero degli artigli, poveri noi!...
</p>

<p>
— Fortunatamente non posseggono che delle zanne di superbo
aspetto e niente affatto pericolose, — rispose il canadese.
</p>

<p>
— Non vorrei però provarle, signor Gastone.
</p>

<p>
— Non sanno servirsene quando questi anfibi si trovano a
terra. Non vedete come si muovono a stento?
</p>

<p>
— Sfido io!... Sono botti d'olio!...
</p>

<p>
— È precisamente per quello che si arenano. Se fossero invece
in acqua vedreste quelle botti balzare e rimbalzare sulle
onde come gavitelli.
</p>

<p>
— Mastro Dik, voi che avete già conosciuto da vicino questi
signori abitanti del Polo, diteci che cosa possiamo fare.
</p>

<p>
— Provatevi a sparare, — rispose l'ex-baleniere.
</p>

<p>
— Scapperanno.
</p>

<p>
— Lasciate che scappino.
</p>

<p>
— Per tutti i fulmini di Giove!... Come mostrano i denti e
rizzano i baffi!...
</p>

<div class="figcenter"><a id="fi224a"></a>
  <img src="images/i224a.jpg" alt="" />
<p class="caption">Erano delle <i>morse</i>, chiamate anche <i>trichechi</i>, e dagli esquimesi: <i>awak</i>. (Cap. XVII).</p>
</div>

<p>
<span class="pagenum" id="Page_225">[225]</span>
</p>

<p>
— Fate fuoco!... Voi chiacchierate troppo.
</p>

<p>
— Non sono un baleniere io, mastro Dik. I lupi di mare,
si sa già da lungo tempo, sono assai avari di parole.
</p>

<p>
— E prendono le balene.
</p>

<p>
— Ed io, pur chiacchierando, vi mostrerò, mastro Dik,
come si ammazzano i trichechi.&nbsp;—
</p>

<p>
L'allegro campione di Cambridge balzò giù dall'automobile
e sparò sei colpi uno dietro l'altro, facendo stramazzare altrettanti
giganti polari. Sparava con una sicurezza meravigliosa ed
anche con una calma stupefacente, che strappava grida d'ammirazione
al canadese. Perfino il baleniere pareva estremamente
stupito.
</p>

<p>
Sei morse, colpite tutte alla testa, erano cadute l'una vicina
all'altra, senza però far indietreggiare le altre, le quali anzi
parevano decise a scagliarsi contro il treno e tentare di metterlo
a pezzi.
</p>

<p>
— Mastro Dik, — disse lo studente. — Che vogliano, queste
otri d'olio, provare su di noi la robustezza delle loro
zanne?
</p>

<p>
— Continuate, — rispose l'ex-baleniere. — Poi lancerò il
treno a tutta velocità e passeremo su quei mastodonti che creperanno
appunto come otri.
</p>

<p>
— E manderete l'automobile a sprofondarsi nella baia, — disse
il canadese, il quale era pure balzato a terra, armato di
un fucile.
</p>

<p>
— Non ci pensate, signore: io rispondo di tutto.&nbsp;—
</p>

<p>
Walter aveva riempito il serbatoio ed imbracciato nuovamente
il <i>mauser</i>.
</p>

<p>
— Voi a destra, signor Gastone, ed io a sinistra. Per tutti
i fulmini di Giove!... Dovremo preparare agli orsi bianchi un
banchetto colossale?
</p>

<p>
<span class="pagenum" id="Page_226">[226]</span>
</p>

<p>
— Sparate, — disse Dik. — Io mi preparo a caricare a
fondo.&nbsp;—
</p>

<p>
Fu un vero fuoco di fila che rimbombò ai due lati dell'automobile.
Lo studente ed il canadese gareggiavano in abilità
e le morse cadevano sotto i loro colpi, fulminate da quei
colpi meravigliosi che le toccavano al cuore o al cervello.
</p>

<p>
Le compagne, rese furiose per le perdite subite, non accennavano
affatto a cedere il campo.
</p>

<p>
In file compatte, s'avanzavano verso l'automobile, trascinandosi
penosamente, con delle contrazioni furiose, tentando di
venire a contatto.
</p>

<p>
Ruggivano ferocemente, facendo rintronare la galleria tutta,
provocando perfino delle piccole frane nello strato superiore.
</p>

<p>
— Salite, — disse ad un tratto l'ex-baleniere. — Giacchè
si ostinano, passeremo egualmente.
</p>

<p>
Tanto peggio per quelli che rimarranno sotto le nostre
ruote.
</p>

<p>
Tenetevi saldi!...&nbsp;—
</p>

<p>
Walter ed il signor di Montcalm si erano slanciati sui predellini,
poi si erano messi dietro all'ex-baleniere, ricaricando
prontamente i fucili.
</p>

<p>
— Bestie dannate!... — esclamò lo studente. — Non credevo
che fossero così ostinati i barilotti d'olio.&nbsp;—
</p>

<p>
L'automobile prese lo slancio e si scagliò innanzi colla violenza
d'un ariete che sfonda la porta d'una fortezza, passando
quasi di volo attraverso quell'ammasso mostruoso di corpi.
</p>

<p>
Fu una serie di salti spaventosi che mise a dura prova i
muscoli dei tre esploratori, poichè l'automobile passava, insieme
al pesante carrozzone, sopra i disgraziati anfibi, lasciandosi dietro
un vero fiume di sangue e d'olio.
</p>

<p>
Lo slancio era stato così improvviso e così fulmineo, che i
trichechi non avevano avuto il tempo di tentare nessun attacco,
<span class="pagenum" id="Page_227">[227]</span>
nemmeno contro le pneumatiche, che passavano sui loro corpacci
aprendo dei solchi sanguinosi.
</p>

<p>
In tre o quattro secondi il treno attraversò il campo e si
precipitò verso l'uscita della galleria, slanciandosi sui banchi di
ghiaccio che si erano formati lungo le spiaggie della baia d'Hudson.
</p>

<p>
L'ex-baleniere, che conservava il suo meraviglioso sangue
freddo, virò quasi sul posto, a meno di trecento metri dai giganteschi
<i>ice-bergs</i> che si erano già accumulati in gran numero,
trasportati dalla corrente polare e spinti dai venti di levante,
poi risalì di volata la costa riguadagnando la sconfinata
pianura.
</p>

<p>
— Ventre di Giove!... — esclamò lo studente, il quale pareva
che in quel momento si fosse dimenticati i suoi eterni fulmini. — Questo
marinaio è diventato uno <i>chaffeur</i> prodigioso.
</p>

<p>
Non potevate trovarne uno migliore, signor Gastone.
</p>

<p>
— È vero, — rispose il canadese. — Colpo d'occhio, mano
sicura e un'audacia straordinaria.
</p>

<p>
Dik, come si presenta la pianura?
</p>

<p>
— Buona, signore, almeno per ora, — rispose l'ex-baleniere,
sempre appoggiato al volante.
</p>

<p>
— Potremo giungere, prima che la notte scenda, al lago di
Yath-kyed?
</p>

<p>
— Lo spero.
</p>

<p>
— Allora spingete pure, giacchè il ghiaccio è abbastanza liscio.
Non dimentichiamo che Torpon corre pure verso il Polo.
</p>

<p>
— Lasciate fare a me, signore, — rispose l'ex-baleniere, con
un risolino un po' sardonico. — Andremo più presto dell'americano.
</p>

<p>
— Fate attenzione ai corsi d'acqua. Un altro salto potrebbe
riuscirci fatale.
</p>

<p>
— Aprirò gli occhi, signore.&nbsp;—
</p>

<p>
<span class="pagenum" id="Page_228">[228]</span>
</p>

<p>
L'automobile correva velocissima senza scosse, senza soprassalti,
poichè la pianura polare si presentava bellissima come
una pista. Pochi <i>hummok</i> di quando in quando si mostravano,
formati all'ultima tempesta di neve, ostacoli insignificanti che
l'ex-baleniere evitava facilmente.
</p>

<p>
Bande di uccelli polari si alzavano dinanzi al treno, spaventati
dal fragore del motore. Erano gabbiani venuti dalla vicina
baia di Hudson, borgomastri, piccoli <i>plectrophanes nivales</i> eternamente
pigolanti, e graziosissimi <i>auk</i>, uccelli che vivono in
stormi immensi e che gli esquimesi prendono in gran numero
servendosi d'una rete simile a quella usata dai nostri ragazzi
per impadronirsi delle farfalle.
</p>

<p>
Anche la piccola selvaggina si levava, scappando con rapidità
fulminea e cacciandosi sotto gli <i>hummok</i>.
</p>

<p>
Ora era una magnifica martora, di quelle chiamate dai cacciatori
della Compagnia di Pelliccie <i>charsa</i>, lunga un mezzo metro,
con una coda di quaranta e più centimetri, col pelame
giallo-brillante; talvolta invece era una coppia di linci polari che
balzava fuori dalla neve e che s'allontanava soffiando rabbiosamente
e scuotendo i due bizzarri pennacchi biancastri che adornano
i loro orecchi.
</p>

<p>
Walter non mancava, di quando in quando, di sparare qualche
colpo di fucile, ma la rapidità dell'automobile non gli permetteva
di mandare le palle a giusta destinazione.
</p>

<p>
Due ore prima del tramonto, il treno, sempre lanciato a
grande velocità, raggiungeva il North Lined, uno dei più bei
laghi dell'alta terra hudsoniana, popolato sempre da stormi immensi
di cigni trombettanti dalla mattina alla sera, ritrovo preferito
dei cacciatori canadesi durante la stagione estiva, ma in
quel momento assolutamente privo persino d'esquimesi.
</p>

<p>
Due colpi di fucile sparati dallo studente assicurarono una
copiosa cena di carne eccellente e ben grassa.
</p>

<p>
<span class="pagenum" id="Page_229">[229]</span>
</p>

<p>
Alle sei, nel momento in cui il sole scompariva in mezzo ad
un fitto nebbione, che il gelido vento del nord spingeva furiosamente
attraverso quelle desolate plaghe coperte di neve e di
ghiacci, l'automobile si arrestava all'estremità meridionale dell'Yath-kyed,
un altro lago perduto fra le alte terre hudsoniane.
</p>

<div class="chapter">
<p><span class="pagenum" id="Page_230">[230]</span></p>

<h2 id="cap18">CAPITOLO XVIII.
<span class="smaller">Un dramma polare.</span></h2>
</div>

<p>
Quella notte, passata sulle rive di quel lago gelato, fu tranquillissima,
ed i tre esploratori poterono riposarsi placidamente
sui loro piccoli ma soffici lettucci, russando insieme alla stufa
che era stata lasciata accesa dopo la cena.
</p>

<p>
L'indomani una nebbia intensa copriva la sterminata pianura
polare.
</p>

<p>
Il canadese, dopo aver rilevato alla meglio, sulla bussola, la
posizione e aver fatti accendere i due potenti fanali, diede il
segnale della partenza.
</p>

<p>
Era forse una imprudenza avventurarsi attraverso a quel
denso strato di vapori che un vento freddissimo del nord ora
lacerava ed ora addensava. Se Torpon non si fosse già spinto
tanto innanzi, il canadese avrebbe accordato un giorno di riposo,
non avendo stabilito il giorno per raggiungere il Polo;
l'idea però che il rivale potesse giungere prima di lui all'incrocio
di tutti i meridiani e spiegarvi la bandiera stellata dell'Unione
Americana, lo spingeva ad affrettarsi.
</p>

<p>
— Aprite bene gli occhi, Dik, — disse, prendendo il solito
posto insieme allo studente. — Non spingete troppo la corsa,
almeno fino a che la nebbia non si sia diradata.
</p>

<p>
Se tutto va bene, faremo quest'oggi un bel tratto di via e
ci lasceremo alle spalle il circolo polare artico.&nbsp;—
</p>

<p>
E l'automobile si era slanciata in mezzo a quel caos di vapori
<span class="pagenum" id="Page_231">[231]</span>
turbinanti, procedendo con una velocità di trenta miglia
all'ora, velocità che se fosse durata sole dieci ore, avrebbe potuto
condurre gli esploratori fino sulle coste meridionali del vastissimo
golfo di Boothia.
</p>

<p>
La pianura si manteneva sempre abbastanza buona, quantunque,
di quando in quando, si presentassero dei crepacci che
l'ex-baleniere evitava con grande fatica e che talvolta invece
superava quasi di volata, facendo subire alle due vetture dei
soprassalti spaventosi.
</p>

<p>
A mezzodì il treno giungeva sulle rive del Chesterfied, una
specie di fiord che staccandosi dalla baia d'Hudson s'inoltra entro
terra per parecchie dozzine di leghe.
</p>

<p>
Essendo la sua superficie tutta gelata, l'automobile vi si avventurò,
senza perdere tempo a girarlo verso ponente.
</p>

<p>
Giganteschi <i>ice-bergs</i>, alti due e perfino trecento metri, si
erano qua e là accumulati, formando talvolta delle barriere che
apparivano insuperabili.
</p>

<p>
Il freddo intenso li aveva però saldamente imprigionati entro
il <i>pak</i>, sicchè non c'era pericolo che da un momento all'altro
perdessero l'equilibrio e schiacciassero il treno.
</p>

<p>
Descrivendo delle grandi curve e dei vasti angoli, l'automobile
avanzava sempre, perseguitato da vere nubi di volatili, i
quali osavano perfino precipitarsi sugli esploratori colle loro
grida rauche e discordi.
</p>

<p>
Erano così poco paurosi, che anche presi a fucilate, dopo
qualche minuto tornavano alla carica.
</p>

<p>
Walter era riuscito a strozzarne perfino alcuni colle mani,
e li aveva messi da parte, contando di prepararseli per la cena,
quantunque il canadese ed anche l'ex-baleniere avessero fatto
delle smorfie molto significanti. Valeva infatti molto meglio la
carne dell'orso bianco, più saporita e meno coriacea.
</p>

<p>
Un'ora più tardi l'automobile correva nuovamente sulle pianure
<span class="pagenum" id="Page_232">[232]</span>
settentrionali, muovendo sul Wager River, che non è affatto
un fiume, bensì un altro lunghissimo e largo <i>fiord</i> che
sbocca di fronte all'isola di Southampton.
</p>

<p>
Il terreno era diventato nuovamente migliore, sicchè Dik, il
quale pareva pel momento che si fosse dimenticato delle promesse
fatte a <i>mister</i> Torpon, spingeva la velocità talvolta perfino
a sessanta miglia all'ora.
</p>

<p>
Se non vi fosse stato il carrozzone, quel diavolo d'uomo non
avrebbe esitato a lanciarlo anche a cento, non essendovi alcun
pericolo di schiacciare delle persone, ma non doveva dimenticare
il peso considerevole che il motore era costretto a
trainare.
</p>

<p>
Ancora tre ore di corsa velocissima in mezzo ad un piccolo
uragano di neve ed il treno giungeva sulle rive del golfo di
Boothia, un grado e mezzo sopra del circolo polare artico.
</p>

<p>
— Se continuiamo così e non succedono guasti, fra cinque
o sei giorni al più, noi faremo colazione al Polo, mio caro Walter, — disse
il canadese, nel momento che l'automobile si arrestava.
</p>

<p>
— Siamo infatti molto innanzi, signor Gastone. Me ne accorgo
dal freddo intenso.
</p>

<p>
Quanti gradi avremo?
</p>

<p>
— Trentacinque sotto.
</p>

<p>
— Brrr!... Eppure si può ancora resistere abbastanza bene.
</p>

<p>
— Perchè non soffia il vento del nord.
</p>

<p>
— Ci fermiamo qui?
</p>

<p>
— Voglio prima assicurarmi dello stato dei ghiacci.
</p>

<p>
— Correremo sul mare?
</p>

<p>
— Sarà molto meglio, Walter, così raggiungeremo più presto
l'isola di Devon.
</p>

<p>
Lasciamo che si occupi Dik della cucina per oggi, e noi andiamo
a fare una piccola esplorazione lungo la costa.
</p>

<p>
<span class="pagenum" id="Page_233">[233]</span>
</p>

<p>
— Avete capito, mastro baleniere? — gridò lo studente. — Vi
raccomando i miei gabbiani.
</p>

<p>
— Che mangerete voi solo, — rispose lo <i>chaffeur</i>. — Io preferisco
un filetto d'orso bianco.
</p>

<p>
— Come vi piace: io tengo più ai miei volatili.
</p>

<p>
— Andiamo, Walter, — disse il canadese.
</p>

<p>
Presero i loro fucili ed i loro coltellacci, non essendo improbabile
l'incontro di qualche orso bianco, e scesero la spiaggia
interrotta da seni e da minuscoli <i>fiords</i>.
</p>

<p>
Tutto il golfo, il quale si prolunga fra la terra omonima che
si frastaglia a ponente e quella di Baffin a levante, era gelato.
</p>

<p>
S'aprivano però qua e là dei larghi canali, in mezzo ai quali
sfilavano gli <i>ice-bergs</i>.
</p>

<p>
Una luce intensissima, d'una bianchezza diafana, che il
cielo, coperto di nubi gravide di neve, rifrangeva, lo illuminava
tutto: era l'<i>ice-blink</i>.
</p>

<p>
— Che inverno precoce, — disse il canadese. — Guai se i
balenieri si fossero quest'anno indugiati.
</p>

<p>
— Che ne troviamo qualcuno rinchiuso fra i ghiacci? — chiese
lo studente.
</p>

<p>
— Può darsi, Walter. Questo freddo intenso è però favorevole
a noi poichè potremo correre, senza alcun pericolo, attraverso
i canali del Reggente e di Lancaster e raggiungere le terre
di Lincoln e di Ellesmere. Oh!... Toh!... Che cos'è quella massa
oscura che si scorge laggiù, rinserrata nel <i>pak?</i>
</p>

<p>
— Qualche tricheco forse?
</p>

<p>
— Non mi sembra, Walter. Si direbbe piuttosto un rottame.
</p>

<p>
— Possibile?
</p>

<p>
— Andiamo a vedere.&nbsp;—
</p>

<p>
Una massa piuttosto grigiastra, anzichè nerastra come una
morsa od una foca, si scorgeva in mezzo al ghiaccio, ad un
duecento metri da un piccolo <i>fiord</i>. Un animale non doveva
<span class="pagenum" id="Page_234">[234]</span>
certo essere, poichè scorgendo i due uomini avanzarsi, non
avrebbe tardato a fuggire.
</p>

<p>
— Sì, deve essere un rottame o per lo meno una scialuppa, — disse
il canadese.
</p>

<p>
— Una scialuppa, signore, — aggiunse Walter, il quale forse
aveva la vista più acuta.
</p>

<p>
Affrettarono il passo avanzandosi sul ghiaccio e si avvidero
di non essersi ingannati.
</p>

<p>
Una piccola scialuppa baleniera si trovava incastrata nel
<i>pak</i>, con un fianco già sfondato dalle prime pressioni, e dentro
vi era un uomo ormai ridotto allo stato di scheletro, semi-avvolto
in una vecchia pelliccia.
</p>

<p>
Il cranio sporgeva da una parte; le due gambe dall'altra
prive dei piedi, i quali si erano staccati e giacevano in fondo
al battello.
</p>

<p>
Accanto a quel disgraziato vi era un fucile arrugginito,
un'ascia ed un barilotto che doveva aver contenuto dei viveri
e che ora invece era affatto vuoto.
</p>

<p>
— Chi sarà quest'uomo? — chiese lo studente, con voce
commossa. — Che sia morto di fame e di freddo?&nbsp;—
</p>

<p>
Invece di rispondere, il canadese, passato il primo istante
di doloroso stupore, era entrato nella scialuppa ed aveva messe
le mani su un pezzo di carta ingiallita, su cui erano state vergate
alcune righe con una materia rossastra, probabilmente del
sangue.
</p>

<p>
Molte parole erano assolutamente indecifrabili, ma due colpirono
subito il canadese:
</p>

<p>
«<i>Sarya</i> e <i>barone de Tolt</i>».
</p>

<p>
Un grido di profonda sorpresa gli era sfuggito.
</p>

<p>
— Una scialuppa della <i>Sarya</i> qui!... Come l'hanno condotta
fino a questi luoghi le correnti polari? Ah!... Mi ricordo benissimo
della disgraziata spedizione del barone de Tolt, che commosse
<span class="pagenum" id="Page_235">[235]</span>
non solo la Russia intera, ma anche tutti i naviganti
polari dell'Europa e dell'America.
</p>

<p>
— Che cosa dite voi, signor Gastone? — chiese Walter, il
quale continuava a guardare, con un misto di terrore e di
compassione, quel teschio umano le cui vuote occhiaie pareva
che lo guardassero. — Chi sarà questo naufrago sperduto sui
mari del Grande Nord?
</p>

<p>
— Chi lo sa? Forse il barone de Tolt in persona od uno dei
marinai che lo seguivano.
</p>

<p>
— Qui vi è una drammatica istoria che mi pare voi conosciate.
</p>

<p>
— È vero, Walter.
</p>

<p>
— Chi era dunque quel barone?
</p>

<p>
— Un ardito esploratore russo che nel 1900, ossia cinque
anni or sono, si era proposto di esplorare le isole della Nuova
Siberia, sulle quali sperava di trovare ancora qualche <i>mammouth</i>
vivente o almeno ancora ben conservato fra i profondi
strati sabbiosi.
</p>

<p>
Già molti denti giganteschi, d'un avorio ben più fino di
quello degli elefanti, erano stati trovati su quelle terre desolate
da indigeni siberiani spinti lassù dalle tempeste.
</p>

<p>
— Narrate, signor Gastone. I drammi polari mi interessano
ed hanno destato sempre in me una profonda impressione, dopo
che ho letto dei rapporti dell'Ammiragliato sulla terribile fine
dell'<i>Erebus</i> e del <i>Terror</i>, che l'ammiraglio Franklyn conduceva
al Polo e che l'Inghilterra ancora piange.
</p>

<p>
— Seguiamo la costa, Walter, — rispose il canadese. — La
vista di questo disgraziato mi impressiona.
</p>

<p>
— E me non meno di voi, — rispose lo studente.
</p>

<p>
— Vi dicevo dunque, — riprese il canadese, rimettendosi in
cammino, — che quel disgraziato scienziato voleva visitare
quelle isole così prossime al Polo.
</p>

<p>
<span class="pagenum" id="Page_236">[236]</span>
</p>

<p>
Aveva, a tale scopo, armata una nave che si chiamava la
<i>Sarya</i>. Ai primi di Giugno del 1900 la spedizione aveva oltrepassato
lo stretto di Kara filando lungo le coste siberiane.
</p>

<p>
Il ghiaccio era pessimo ed ostacolava continuamente la nave,
minacciando ad ogni istante di rinchiuderla in qualche <i>wake</i> o
nei grandi <i>paks</i>.
</p>

<p>
Alla fine di Settembre la <i>Sarya</i> veniva strettamente imprigionata
sulle coste settentrionali dell'isola Taimer, oltre l'imboccatura
dell'Jenissik.
</p>

<p>
Svernò in quel luogo, colla speranza che la prossima estate
sciogliesse i grandi banchi di ghiaccio, ma soltanto verso la
fine dell'Agosto potè muoversi, e dopo una lotta spaventosa
cogli <i>ice-bergs</i>, si diresse verso le isole della Nuova Siberia.
</p>

<p>
Nel Settembre la <i>Sarya</i> raggiungeva l'isola Bennett, la famosa
isola scoperta dall'equipaggio della <i>Yeannette</i>, perito così
tragicamente, quasi tutto, di fame e di freddo alla foce della
Lena, il grande fiume siberiano.
</p>

<p>
I ghiacci che circondavano quell'isola inospitale costrinsero
il barone de Tolt a cercarsi un altro rifugio e lo trovò infatti
in una baia dell'isola Kotelinoi.
</p>

<p>
Era ormai troppo tardi per pensare al ritorno. Il <i>pak</i> si
stringeva da tutte le parti intorno alla poco fortunata nave e
fu deciso un secondo svernamento.
</p>

<p>
Nella primavera del 1902 il coraggioso barone parte con delle
slitte, una scialuppa, probabilmente quella che abbiamo trovata
or ora, in compagnia d'un astronomo e di un medico, risoluto
a raggiungere l'isola Bennett.
</p>

<p>
Aveva avvertito il capitano della nave che se dopo tre mesi
non fossero tornati, si mettesse in cerca di loro.
</p>

<p>
La spedizione pareva però perseguitata da un triste
destino.
</p>

<p>
Un'altra volta la <i>Sarya</i>, che nel frattempo aveva potuto
<span class="pagenum" id="Page_237">[237]</span>
raggiungere la costa siberiana, approfittando del breve estate,
per rifornirsi di viveri e di carbone, viene presa dai ghiacci.
</p>

<p>
Raggiungere l'isola Bennett era impossibile, ed erano già
trascorsi cinque mesi.
</p>

<p>
Un coraggioso, votatosi prima ad una morte certa, il tenente
Kolchak, parte a bordo d'un piccolo canotto, e passando
fra i canali aperti fra i banchi di ghiaccio, dopo sforzi sovrumani
riesce a raggiungere l'isola e la percorre in lungo ed in
largo.
</p>

<p>
Trova finalmente un <i>cairn</i>, ossia una piramide formata di
pietre, la atterra e vi trova dentro una scatola di zinco contenente
una lettera scritta dal barone che datava dall'anno precedente,
ossia dal Novembre 1902, se la memoria non m'inganna.
</p>

<p>
Il disgraziato esploratore diceva in quelle righe che stava
per partire pel sud, non avendo viveri che per sole tre settimane.
</p>

<p>
Fu cercato invano e più nulla mai si seppe di lui e dei suoi
compagni.
</p>

<p>
Si suppose che i ghiacci si fossero aperti sotto le slitte e
che lo avessero inghiottito, mentre invece noi abbiamo ora la
prova che lui solo o insieme all'astronomo o al medico si
erano imbarcati sulla scialuppa baleniera forse colla speranza
di raggiungere le coste della Siberia.
</p>

<p>
— Ma come quella imbarcazione può essere giunta qui? — chiese
lo studente. — Non sono mai stato molto forte in geografia,
tuttavia mi pare che le isole della Nuova Siberia siano
lontane assai.
</p>

<p>
— Delle migliaia di miglia, mio caro Walter. Voi però dovete
tener conto delle correnti le quali girano intorno al Polo
da ponente a levante.
</p>

<p>
Pensate inoltre che questa scialuppa ha impiegato ben due
<span class="pagenum" id="Page_238">[238]</span>
anni prima di incanalarsi attraverso il passaggio del nord-ovest
scoperto da Mac-Clure e finire qui.
</p>

<p>
— E che cosa sarà succeduto degli altri due che mancano?
</p>

<p>
— Chi potrebbe dirlo? Forse quei disgraziati, rôsi dalla
fame, si sono divorati.
</p>

<p>
— Ah!...
</p>

<p>
— Forse che i superstiti della spedizione Franklyn non
hanno fatto altrettanto? Si assassinavano per riempire le caldaie
di carne umana.
</p>

<p>
— È orribile!...
</p>

<p>
— Il Polo, mio caro, ha avuto centinaia e centinaia, e forse
delle migliaia, di vittime umane.
</p>

<p>
Orsù, ritorniamo. Ricomincia a nevicare ed il nebbione si
avanza scendendo lungo il golfo.
</p>

<p>
Questa sera non faremo un passo innanzi.&nbsp;—
</p>

<p>
Dopo essersi accertati della resistenza del ghiaccio, risalirono
la sponda bruciando qualche cartuccia contro i volatili polari
e raggiunsero il treno proprio nel momento in cui la neve cadeva
a larghe falde attraversando silenziosamente la nebbia che
s'avanzava velocissima, tutto avvolgendo.
</p>

<p>
Il sole era già scomparso e la notte era scesa, ma una bella
luce usciva attraverso i vetri del carrozzone e dal tubo della
stufa uscivano dei profumi appetitosi.
</p>

<p>
— I miei gabbiani? — chiese lo studente, entrando.
</p>

<p>
— Pronti, signore, — rispose l'ex-baleniere, il quale si
affaccendava intorno alla stufa, prestando tutta la sua attenzione
ad un enorme pezzo d'orso bianco già perfettamente arrosolato.
</p>

<p>
— A tavola!... — aveva concluso il canadese, sbarrando la
porta e sbarazzandosi della grossa pelliccia.
</p>

<p>
Tutta la notte la neve cadde senza interruzione; il freddo
però era così intenso che la gelava quasi di colpo.
</p>

<p>
<span class="pagenum" id="Page_239">[239]</span>
</p>

<p>
Nondimeno all'indomani, quantunque con molto ritardo,
avendo dovuto i tre esploratori rompere il ghiaccio per un buon
tratto, l'automobile ed il carrozzone ripartivano, scendendo sul
golfo, che, come abbiamo detto, era gelato a perdita d'occhio,
per raggiungere lo stretto del Reggente.
</p>

<p>
Il tempo era sempre pessimo ed il freddo così intenso da
non poter più appoggiarsi ad un pezzo di metallo od impugnare
un oggetto qualsiasi di ferro senza riportare alle mani delle
vere bruciature.
</p>

<p>
I grossi guanti di pelle di foca erano stati messi in opera
con poco piacere da parte di Walter, il quale si trovava imbarazzato
a far uso dei suoi fucili.
</p>

<p>
E la selvaggina non scarseggiava sui banchi di ghiaccio,
tutt'altro!... Di quando in quando dai canali salivano drappelli
di foche e di morse, salivano per scomparire subito appena il
treno s'avvicinava a loro.
</p>

<p>
Abbondavano sopratutto le volpi azzurre dalla pelliccia preziosissima,
animali ormai quasi scomparsi nei dintorni della baia
di Hudson, in seguito alle caccie accanite degli uomini della
Compagnia.
</p>

<p>
— Valgono proprio molto, signor Gastone, quelle pelliccie? — chiese
il campione di Cambridge, il quale le seguiva cogli
sguardi ardenti, senza provarsi nemmeno a far fuoco, poichè le
astute bestie si nascondevano subito in mezzo alla neve.
</p>

<p>
— Si pagano perfino duemila e cinquecento lire l'una, — rispose
il canadese, — ed il prezzo certamente aumenterà poichè
sono diventate rarissime.
</p>

<p>
Un tempo si cacciavano non solo su questi territorî, nell'Alaska
e nelle isole dello stretto di Behring, bensì anche in
Siberia e perfino nell'Europa settentrionale, ma ora non se ne
trovano più.
</p>

<p>
Sono diventate rarissime poichè su 25,000 volpi che si uccidono
<span class="pagenum" id="Page_240">[240]</span>
ogni anno nel distretto di Beresow è molto se se ne
trovano cinquanta di azzurre.
</p>

<p>
In Siberia su cento volpi non se ne trovano che tre o quattro,
mentre una volta erano più numerose.
</p>

<p>
Solo in Groenlandia sono ancora abbastanza in buon numero,
però anche là non tarderanno a scomparire.
</p>

<p>
— E da che cosa proviene quella splendida tinta azzurrognola?
</p>

<p>
— Alcuni credettero che ciò dipendesse più che altro dal
cambiamento delle stagioni; ora però si suppone che derivi dal
sesso e dall'età.
</p>

<p>
— E sono anche quelle delle volpi, signor Gastone? — chiese
lo studente, il quale si era precipitosamente alzato.
</p>

<p>
— Quali?
</p>

<p>
— Per tutti i fulmini di Giove!... Che l'automobile abbia
fatto, a nostra insaputa, una volata in pieno Far-West?
</p>

<p>
Si direbbero bisonti quegli animali che accennano a tagliarci
la strada.
</p>

<p>
— Fermate, Dik!... — gridò il canadese. — Abbiamo dinanzi
a noi un grosso branco di buoi muschiati!...&nbsp;—
</p>

<div class="figcenter"><a id="fi240a"></a>
  <img src="images/i240a.jpg" alt="" />
<p class="caption">.... dovettero rompere il ghiaccio, affinchè l'automobile e il carrozzone potessero ripartire. (Cap. XVIII).</p>
</div>

<div class="chapter">
<p><span class="pagenum" id="Page_241">[241]</span></p>

<h2 id="cap19">CAPITOLO XIX.
<span class="smaller">La carica dei buoi muschiati.</span></h2>
</div>

<p>
Una lunga fila composta di animali d'aspetto imponente,
s'avanzava attraverso i ghiacci dirigendosi verso la costa.
</p>

<p>
Quantunque i buoi muschiati non abbiano le dimensioni
mostruose dei bisonti delle praterie americane, sono delle splendide
bestie, grosse e alte quanto i tori comuni, armate di corna
più arcuate e d'aspetto più selvaggio in causa anche del fitto e
magnifico vello, di color bruno, a riflessi giallastri, che scende,
come un mantello, fino a terra, sicchè appena appena si possono
scorgere i bianchi e robustissimi zoccoli.
</p>

<p>
Questi animali, che un tempo erano numerosi anche nel Canadà,
ormai non si trovano più che sulle grandi isole polari o
sui territorî situati al nord della baia di Hudson.
</p>

<p>
Sembra che si siano perfettamente abituati ai grandi freddi,
poichè si moltiplicano abbastanza bene e sfidano le terribili bufere
di neve senza risentirne gran danno.
</p>

<p>
Al pari dei bisonti, sono emigranti e viaggiano continuamente
per cercare i licheni ed i muschi dei quali si nutrono,
non essendo riusciti ad abituarsi, come i cavalli islandesi, a nutrirsi
di pesci.
</p>

<p>
La loro carne non sarebbe meno eccellente di quella dei
buoi comuni se non sapesse di muschio, forse in causa del genere
del loro nutrimento.
</p>

<p>
<span class="pagenum" id="Page_242">[242]</span>
</p>

<p>
Se il canadese aveva dato ordine a Dik di fermare prontamente
l'automobile, aveva avute le sue buone ragioni.
</p>

<p>
I buoi muschiati, al contrario dei bisonti americani che si
lasciano massacrare senza quasi mai rivoltarsi, sono ombrosi
come i bufali indiani, e se si credono minacciati caricano con
furia irresistibile, a testa bassa, presentando le loro formidabili
corna. Guai a chi ha la sventura di trovarsi sulla loro corsa!...
Viene scaraventato in aria e poi finito a colpi di zoccolo.
</p>

<p>
La schiera che si avanzava sul golfo e che proveniva probabilmente
dalla Terra di Baffin in cerca d'un rifugio migliore,
si componeva di due dozzine d'animali, tutti adulti, senza piccini
fra di loro.
</p>

<p>
Probabilmente erano tutti maschi, a giudicarne anche dallo
sviluppo delle corna.
</p>

<p>
— Signor Gastone, — disse lo studente, il quale aveva già
preso il suo <i>mauser</i>. — Lascieremo noi andarsene in pace quella
splendida selvaggina che io non ho mai assaggiata, senza consumare
una mezza dozzina di palle?
</p>

<p>
— Sono troppi, mio caro Walter, — rispose il canadese. — Voi
ignorate la forza che posseggono quegli animali.
</p>

<p>
Una volta preso lo slancio non si arrestano più, e sarebbero
capaci di guastare seriamente il nostro treno. È vero, Dik?
</p>

<p>
— Sono infatti terribili, — rispose l'ex-baleniere, il quale
aveva accesa tranquillamente la sua pipa.
</p>

<p>
— Se provassimo, signor Gastone? — insistette lo studente. — Non
sono che a quattrocento metri e siamo abili cacciatori.
</p>

<p>
Il canadese, che sapeva di che cosa fossero capaci quei bestioni,
non meno terribili degli orsi bianchi, esitava, poi finalmente
la passione del cacciatore lo vinse.
</p>

<p>
— Sì, — disse. — Venire al Polo per non provare le forti
emozioni della caccia sarebbe una sciocchezza.
</p>

<p>
<span class="pagenum" id="Page_243">[243]</span>
</p>

<p>
Proviamo, Walter. Dopo tutto non getteranno in aria il nostro
treno a colpi di corna.
</p>

<p>
Dik!... Armatevi anche voi di un fucile.
</p>

<p>
— Pronto, signore, — rispose l'ex-baleniere, il quale amava
le forti emozioni non meno degli altri.
</p>

<p>
Mentre si dirigeva verso il carrozzone per prendere la grossa
carabina da caccia, il canadese e lo studente erano balzati sul
campo di ghiaccio, mettendosi in ginocchio l'uno accanto all'altro.
</p>

<p>
I buoi muschiati si erano già accorti della presenza di quel
mostro a loro sconosciuto, ed avevano arrestata la loro marcia
verso la spiaggia, disponendosi su una doppia fila, colle teste
basse, come se si preparassero a caricare.
</p>

<p>
— Che siano veramente così terribili? — si chiese lo studente. — Ora
lo sapremo.&nbsp;—
</p>

<p>
Si volse indietro. Dik giungeva in quel momento portando
tre grosse carabine da caccia, già cariche.
</p>

<p>
— Per Giove!... — esclamò lo studente. — Che tutti i fulmini
mi piombino addosso se questa sera non assaggerò un pezzo
di bue polare.
</p>

<p>
Se sarà muschiato come un coccodrillo, tanto peggio per la
cucina.&nbsp;—
</p>

<p>
Mirò con estrema attenzione e fece fuoco. Il canadese lo
aveva subito imitato.
</p>

<p>
Un bufalo, fulminato da una o dall'altra palla, era caduto
subito sulle ginocchia, mandando un lungo muggito.
</p>

<p>
Gli altri rimasero un momento come stupiti, forse un po'
spaventati da quei due spari che forse mai avevano uditi, poi
con un insieme fulmineo si slanciarono a corsa sfrenata verso
il treno, mentre il loro compagno si rovesciava pesantemente
su un fianco, vomitando un torrente di sangue dalla bocca.
</p>

<p>
Dik aveva mandato un grido:
</p>

<p>
<span class="pagenum" id="Page_244">[244]</span>
</p>

<p>
— Nel carrozzone, signori!...&nbsp;—
</p>

<p>
Il canadese e lo studente, prima di obbedire, vuotarono celeremente
i serbatoi dei <i>mauser</i> colla speranza di arrestare la
carica che diventava di momento in momento più fulminea, poi
vedendo che le terribili bestie avanzavano, quantunque dovessero
aver ricevuto non poche palle, poichè anche Dik aveva fatto
fuoco, saltarono dentro il carrozzone, nella loro fortezza che
nessun corno poteva certamente sollevare e rovesciare.
</p>

<p>
— E l'automobile? — gridò il signor di Montcalm.
</p>

<p>
— Lasciate fare a me, — rispose lo <i>chaffeur</i>, tornando precipitosamente
indietro.
</p>

<p>
Un istante dopo un urlo interminabile lacerava l'aria. Essendo
il motore sempre in funzione, Dik aveva aperto la valvola
della sirena e le urla stridenti si succedevano con un fracasso
infernale.
</p>

<p>
I ventiquattro o venticinque buoi muschiati che arrivavano
a corsa sfrenata, udendo quelle note, si divisero in due piccole
colonne, passando a destra ed a sinistra dell'automobile, senza
osare di attaccarlo.
</p>

<p>
Probabilmente l'avevano scambiato per una belva terribile,
qualche enorme orso di nuovo genere, di colore oscuro anzichè
bianco.
</p>

<p>
Vedendo però il carrozzone, uno di loro vi si scagliò addosso
con tanta furia che le sue corna attraversarono le tavole
rimanendovi confitto.
</p>

<p>
Walter, che vegliava ad una delle piccole finestre, fu pronto
a fulminarlo cacciandogli una palla nel cranio.
</p>

<p>
Gli altri, impressionati forse dallo sparo ed anche dalle urla
laceranti della sirena che non dovevano cessare finchè vi era
benzina nel serbatoio, ripartirono a corsa furiosa prima ancora
che il canadese e Dik avessero potuto far fuoco, arrestandosi
a cinque o seicento metri di distanza.
</p>

<p>
<span class="pagenum" id="Page_245">[245]</span>
</p>

<p>
— Per tutti i centomila fulmini di Giove!... — esclamò lo
studente. — Parola d'onore che non credevo questi animali così
terribili.
</p>

<p>
Valgono bene gli orsi bianchi, signor Gastone.
</p>

<p>
— Se non sono peggiori, — rispose il canadese.
</p>

<p>
— Ed ora, ci assedieranno?
</p>

<p>
— Pare.
</p>

<p>
— Non sono che a mezzo chilometro, signor Gastone.
</p>

<p>
— A tale distanza non sarà facile abbatterli, anche perchè
questi animali, al pari degli orsi bianchi, possono resistere a
parecchie palle.
</p>

<p>
— Noi abbiamo commessa una vera corbelleria.
</p>

<p>
— Siete stato voi.
</p>

<p>
— Ed ora me ne pento.
</p>

<p>
— Troppo tardi.
</p>

<p>
— Per mille milioni di fulmini di Giove!.....
</p>

<p>
— Mettete pure dei miliardi, per ora la nostra situazione non
cambierà.
</p>

<p>
— All'Università di Cambridge non si conoscono dunque i
buoi muschiati? — chiese ironicamente Dik.
</p>

<p>
— No, solamente i montoni, e quando sono bene arrostiti, — rispose
lo studente, ridendo.
</p>

<p>
Voleva dare forse del montone all'ex-baleniere? È probabile,
ma il marinaio era troppo ruvido per capire.
</p>

<p>
Il canadese intanto aveva deposto il fucile ed aveva caricata
la pipa.
</p>

<p>
— Che cosa fate, signor Gastone? — chiese Walter.
</p>

<p>
— Come vedete, mi accingo a fare una bella fumata.
</p>

<p>
— Ed i buoi?
</p>

<p>
— Lasciateli per ora nel loro muschio. Non avranno fretta
di assalirci, ve lo dico io.
</p>

<p>
<span class="pagenum" id="Page_246">[246]</span>
</p>

<p>
Guardateli: fingono di non accorgersi nemmeno della nostra
presenza e sfondano il ghiaccio per cercarsi la colazione.&nbsp;—
</p>

<p>
Era proprio vero. Dopo quella carica furiosa, si erano improvvisamente
calmati, ed a gran colpi di corna si erano messi
a rompere la superficie gelata per cercare forse dei licheni che
non dovevano certamente trovare, poichè sotto le loro zampe
stava il mare.
</p>

<p>
— Se sprofondassero tutti? — disse lo studente.
</p>

<p>
— Uhm!... — fece il canadese. — Non saranno così sciocchi
da prendere un bagno che è troppo freddo in questa stagione.
</p>

<p>
Non sono già degli orsi bianchi.
</p>

<p>
— E che abbiano proprio intenzione di tenerci prigionieri?
</p>

<p>
— Pare di sì, Walter.
</p>

<p>
— E noi aspetteremo i loro comodi? Ah no, per tutti i fulmini
di Giove.
</p>

<p>
Signor Gastone, ho ancora in tasca tre dollari, gli ultimi.
Volete che li giuochiamo?
</p>

<p>
— Contro chi? Contro i buoi muschiati?
</p>

<p>
— Io li giuocherò sulla canna del mio fucile. I <i>mauser</i> tirano
ben altro che a cinque o seicento metri.
</p>

<p>
— Io punto un dollaro su ogni palla.
</p>

<p>
— Ed io una sterlina, — rispose il canadese.
</p>

<p>
— Perderete.
</p>

<p>
— Vedremo.
</p>

<p>
— Ed io le mie tre pipe, — disse l'ex-baleniere.
</p>

<p>
— Vada anche per le vostre pipe, quantunque puzzino
come se fossero passate attraverso di loro dieci piantagioni
di tabacco.
</p>

<p>
— Sono ben cotte, signor mio, e perciò più pregiate.
</p>

<p>
— Le proveremo: io metterò contro ognuna tre bottiglie di
<i>gin</i> che il signor di Montcalm mi addebiterà.
</p>

<p>
<span class="pagenum" id="Page_247">[247]</span>
</p>

<p>
— Sì, Walter, — rispose il canadese, scherzando. — Avanti,
signor campione del salto, se volete guadagnarvi anche il campionato
del tiro al bersaglio.... bovino.
</p>

<p>
— Vi farò stupire, — rispose lo studente, imbracciando il
fucile ed affacciandosi ad uno dei finestrini. — Quale scegliete
signor Gastone?
</p>

<p>
— Quel bel maschio che ha il pelame macchiato di nero e
le corna più lunghe di tutti.
</p>

<p>
Si presenta anche ottimamente per un bel tiro.
</p>

<p>
— A me, mio polso e miei occhi, — esclamò lo studente.
</p>

<p>
Puntò il <i>mauser</i>, mirando con estrema attenzione, poi dopo
alcuni istanti rimbombava uno sparo.
</p>

<p>
Il bue muschiato che in quel momento stava rompendo il
ghiaccio coi durissimi zoccoli, alzò bruscamente la testa, la
scosse come per cacciar via un insetto importuno, poi riprese
il suo lavoro come se nulla fosse avvenuto.
</p>

<p>
— Corpo di tutte le scarpe di Giove!... — esclamò lo studente
al colmo della sorpresa.
</p>

<p>
— Tho!... Anche le scarpe dopo i fulmini!... — esclamò il
canadese, scoppiando in una risata. — Signor campione di Cambridge,
avete perduto uno dei vostri tre dollari.
</p>

<p>
— Eppure sono sicuro di averlo colpito.
</p>

<p>
— Non dico di no; vi faccio solamente osservare che il
bue è ancora ritto sulle sue quattro zampe.
</p>

<p>
— Che i proiettili dei <i>mauser</i> abbiano perduta la tanta loro
vantata penetrazione?
</p>

<p>
— Non lo credo affatto. Gli è che voi dovete aver colpito
quell'animale in piena fronte e che la vostra palla ha dovuto
per forza rimbalzare altrove.
</p>

<p>
Hanno le ossa dure, mio caro, i muschiati.&nbsp;—
</p>

<p>
L'ex-baleniere in quel momento si fece innanzi, dicendo con
comica gravità:
</p>

<p>
<span class="pagenum" id="Page_248">[248]</span>
</p>

<p>
— Signor mio, datemi la bottiglia che io ho vinto, così intanto
l'assaggerò.
</p>

<p>
— Andate a prendervela all'inferno!... — gridò Walter, furioso.
</p>

<p>
— Niente affatto, vado a prendermela nella dispensa.
</p>

<p>
— Avete ragione, Dik, — disse il canadese. — Servitevi
pure: Walter più tardi me la pagherà.
</p>

<p>
— Mi rimangono ancora due dollari da giuocare, signor Gastone, — disse
lo studente. — Io spero ancora di fare un buon
affare, corpo di tutti i fulmini di Giove.
</p>

<p>
— Volete ricominciare?
</p>

<p>
— Diamine!... Con due palle posso andare molto lontano.&nbsp;—
</p>

<p>
Tornò ad imbracciar il fucile, allargò ben bene le gambe
per prendere una posa rigida, mirò più a lungo di prima e lasciò
partire il secondo colpo.
</p>

<p>
Questa volta il vecchio maschio fece un brusco scarto, alzando
vivamente la testaccia e mandando un lungo muggito,
ma rimase ancora ritto sulle sue zampe.
</p>

<p>
— Per tutte le code del diavolo!... — urlò lo studente. — Come
va questa faccenda?
</p>

<p>
— Il diavolo ci ha messo una delle sue code ed io ho guadagnato
un'altra bottiglia e salvata la mia seconda pipa, — disse
Dik.
</p>

<p>
— Signor Gastone, ci capite nulla voi? — chiese Walter al
canadese, che lo guardava ridendo.
</p>

<p>
— Anzi, ci capisco molto, mio caro Walter, e cioè che la
vostra borsa si è alleggerita di un altro dollaro.
</p>

<p>
— Eppure anche questa volta ho colpito il bersaglio.
</p>

<p>
— Non lo nego.
</p>

<p>
— Sono dunque impastati coll'acciaio quei maledetti animali?
</p>

<p>
<span class="pagenum" id="Page_249">[249]</span>
</p>

<p>
— Ve lo avevo detto che a grande distanza avreste sprecate
inutilmente le nostre munizioni.
</p>

<p>
— Mi rimane ancora un dollaro.
</p>

<p>
— Giuocatelo.
</p>

<p>
— Ed una bottiglia che pagherò quando potrò.
</p>

<p>
— Io non sono un taverniere inesorabile. Vi concedo un
credito illimitato.
</p>

<p>
— Che Dik mi berrà. A me, miei occhi: fermi i nervi, corpo
d'un bue muschiato!... Si tratta di buttar giù un semplice bue,
che diamine! e di guadagnare un campionato di tiro al bersaglio
anche senza l'Università d'Oxford.&nbsp;—
</p>

<p>
Si era rimesso in posizione mantenendo il fucile in linea rigida.
Le sue mani non davano nessuna vibrazione.
</p>

<p>
Un terzo sparo echeggiò, seguìto da un <i>hurràh</i> fragoroso.
</p>

<p>
Il bue muschiato, colpito in qualche organo vitale, era caduto
dapprima sulle ginocchia battendo pesantemente la testa
contro la superficie gelata, poi si era rovesciato bruscamente su
un fianco, rimanendo immobile.
</p>

<p>
Walter depose il fucile e stese la destra dicendo:
</p>

<p>
— Signor di Montcalm, date qui la vostra sterlina, e voi,
mastro Dik, tirate fuori dalle vostre tasche una delle tre vostre
pipe.
</p>

<p>
Questa sera vedrò se tirerà bene!...
</p>

<p>
— Adagio, amico, — disse il canadese, che rideva a crepapelle. — Gli
affari sono affari, dicono i nostri vicini d'oltre
S. Lorenzo.
</p>

<p>
Mi dovete due dollari e due bottiglie che da onesto mercante
ve le metterò un dollaro ciascuna, quindi vi debbo cinque
sole lire.
</p>

<p>
— Che ladroni sono i tavernieri canadesi!... — esclamò lo
studente.
</p>

<p>
— Prezzo del mercato.&nbsp;—
</p>

<p>
<span class="pagenum" id="Page_250">[250]</span>
</p>

<p>
Un grande scoppio di risa chiuse la discussione. Nemmeno
l'assedio dei terribili buoi muschiati aveva guastato il buon
umore dei tre esploratori.
</p>

<p>
Essendo giunto il momento di far colazione, funzione molto
importante che non volevano affatto trascurare, si misero tutti
insieme intorno alla stufa per sgelare un zampone d'orso bianco
e divorarselo appena arrosolato, dopo una zuppa fumante di
<i>pemmican</i> con biscotti.
</p>

<p>
I buoi muschiati intanto, colla testardaggine della loro razza,
continuavano a vigilare a cinque o seicento metri di distanza,
decisi, a quanto pareva, a non lasciare il passo libero al treno,
senza aver prima vendicato il loro compagno che pendeva sempre
lungo il lato destro del carrozzone, colle corna confitte nel
fasciame.
</p>

<div class="chapter">
<p><span class="pagenum" id="Page_251">[251]</span></p>

<h2 id="cap20">CAPITOLO XX.
<span class="smaller">La caccia al treno.</span></h2>
</div>

<p>
La giornata trascorse senza che la situazione cambiasse per
nulla.
</p>

<p>
Quantunque quegli ostinati animali non avessero potuto scoprire
di certo nè muschi, nè licheni sotto il ghiaccio, che come
abbiamo detto si stendeva sopra le acque del golfo, non avevano
lasciato il loro posto.
</p>

<p>
Si erano contentati di girare e di rigirare intorno al vecchio
maschio abbattuto dallo studente, mandando dei muggiti
poco rassicuranti, poi calata la notte si erano coricati dinanzi
al treno, formando una lunga linea e mantenendo la distanza
di cinque a seicento metri.
</p>

<p>
Si sarebbe detto che ormai avessero perfettamente conosciuta
la potenza delle armi da fuoco dei loro avversari.
</p>

<p>
I tre esploratori cominciavano già ad inquietarsi non poco
di quella situazione che minacciava di prolungarsi assai, quando
verso le sei di sera un gran nebbione cominciò ad avanzarsi
attraverso il golfo, scendendo dal settentrione e guadagnando
rapidamente via.
</p>

<p>
L'ex-baleniere che l'aveva già previsto, e che stava fumando
presso uno dei finestrini, levò dalla bocca la sua pipa, e rivolgendosi
verso il canadese, disse:
</p>

<p>
— Signore: io credo che stia per giungere il momento di ripartire.
</p>

<p>
<span class="pagenum" id="Page_252">[252]</span>
</p>

<p>
— Senza fanali?
</p>

<p>
M'incarico io di condurre egualmente l'automobile e di farlo
passare sul corpo di quei maledetti animali.
</p>

<p>
— Che cosa dite voi, Walter? — chiese il signor di Montcalm.
</p>

<p>
— Io dico che abbiamo aspettato perfino troppo, e che colle
armi che noi possediamo potremo passare.
</p>

<p>
— E se nella nostra corsa incontrassimo un ostacolo, ed i
buoi muschiati si precipitassero su di noi colle corna calate?
</p>

<p>
— Li fucileremo a brucia-pelo, signor Gastone.
</p>

<p>
— Voi avete pronta la risposta a tutto.
</p>

<p>
— Mi preme di giungere al Polo.
</p>

<p>
— Sareste un altro concorrente, o meglio un rivale? — chiese
il canadese, scherzando.
</p>

<p>
— Gli occhi, per quanto bellissimi, di miss Ellen non hanno
bruciato affatto il mio cuore, ve lo assicuro, — rispose lo studente. — Io
non amo le donne americane.
</p>

<p>
— Forse avete ragione, — disse il canadese, mentre la sua
fronte s'increspava lievemente. — Dik, aprite la porta e andate
a riempire i serbatoi.
</p>

<p>
I buoi non vi scorgeranno con questa nebbia che diventa
sempre più fitta.
</p>

<p>
— Forse dormono, — rispose l'ex-baleniere, con accento
strano.
</p>

<p>
Tolse la sbarra e uscì, scomparendo in mezzo alla
nebbia.
</p>

<p>
Il canadese e lo studente spensero la stufa e la lampada
affinchè la luce non attirasse l'attenzione dei buoi muschiati,
ed indossarono le loro pesanti pelliccie.
</p>

<p>
Avevano prese le loro armi, aggiungendo due grosse rivoltelle,
e stavano per raggiungere lo <i>chaffeur</i> quando se lo videro
comparire dinanzi.
</p>

<p>
<span class="pagenum" id="Page_253">[253]</span>
</p>

<p>
— Siete voi, Dik? — chiese il signor di Montcalm, il quale
subito non aveva potuto distinguerlo.
</p>

<p>
— Sì, signore, — rispose l'ex-baleniere.
</p>

<p>
— Che cosa c'è di nuovo, dunque?
</p>

<p>
— Devo darvi una brutta notizia, signore.
</p>

<p>
— Quale?
</p>

<p>
— Che il motore non funziona più e che noi siamo in una
<i>panne</i> completa.
</p>

<p>
— Che diavolo mi raccontate?
</p>

<p>
— Mi pare di essermi spiegato.
</p>

<p>
— Voi scherzate, mastro Dik!... — gridò lo studente, riaccendendo
subito la lampada.
</p>

<p>
— Non ne ho l'abitudine, — rispose seccamente l'ex-baleniere.
</p>

<p>
— Per tutti i fulmini di Giove!...
</p>

<p>
— Dite quello che volete, il fatto è che noi siamo arenati.
</p>

<p>
— Che cosa si è guastato? — chiese il signor di Montcalm,
il quale era diventato pallidissimo.
</p>

<p>
— Non lo so, signore, ma certo deve essere avvenuto un
guasto importante, poichè i miei sforzi per far funzionare il
motore sono stati vani.
</p>

<p>
— Che si sia spezzato od alterato il radiatore?
</p>

<p>
— Con questo nebbione mi sarebbe impossibile, per ora,
trovare il malanno.
</p>

<p>
— Come va questa faccenda? — chiese lo studente. — Fino
a stamane l'automobile funzionava perfettamente.
</p>

<p>
— Non so che cosa dire, — rispose Dik. — Gli automobili
hanno gli organi delicati, checchè si dica.
</p>

<p>
— Accendiamo i fanali ed andiamo a vedere.
</p>

<p>
— Ed i buoi muschiati li avete dimenticati? — chiese lo
<i>chaffeur</i>, con un leggier tono ironico, che produsse però sugli
animi dei due esploratori una sgradita impressione. — Se scorgono
<span class="pagenum" id="Page_254">[254]</span>
i fuochi si getteranno su di noi e ci faranno a pezzi a colpi
di corna.
</p>

<p>
Chi vi assicura che non abbiano approfittato della nebbia
per avvicinarsi? M'è anzi parso di aver udito a brevissima distanza
un muggito.
</p>

<p>
— Che sia stato uno di loro a produrre il guasto con qualche
cornata? — si chiese il signor di Montcalm con ansietà.
</p>

<p>
— Può darsi, signore, — rispose Dik, — anzi io lo credo.
</p>

<p>
— Che cosa fare ora? — chiese Walter.
</p>

<p>
— Non ci rimane che aspettare l'alba, — rispose il canadese.
</p>

<p>
— E ci lasceranno quei dannati animali riparare il guasto?
</p>

<p>
— Questo è un vero punto interrogativo, mio caro Walter.
Speriamo che durante la notte se ne vadano.
</p>

<p>
— Corpo di tutti i fulmini di Giove!... — gridò lo studente
furioso. — Guastarsi la macchina proprio ora, mentre con questo
nebbione avremmo potuto passare improvvisamente su di
loro e scappare a tutta velocità!... Che il Polo cominci a congiurare
contro di noi? Eppure finora si era mostrato benigno!
</p>

<p>
— Forse il guasto è meno grave di quello che Dik suppone, — disse
il canadese. — Ne succedono sempre ai motori delle
automobili, e noi possediamo una piccola officina fornita d'ogni
istrumento necessario per una riparazione di qualsiasi genere.
</p>

<p>
Giacchè non possiamo fare nulla per ora, lasciamo che i
buoi si godano i soffi della nebbia e noi cacciamoci sotto le coperte.
</p>

<p>
— Non sarebbe prudente montare la guardia, signor Gastone? — chiese
lo studente.
</p>

<p>
— Lo ritengo affatto inutile. Con questa oscurità i buoi
non oseranno assalirci, nè d'altronde credo che siano stati essi
a danneggiare la nostra macchina.
</p>

<p>
<span class="pagenum" id="Page_255">[255]</span>
</p>

<p>
Forse è avvenuto quel guasto in causa dell'intenso freddo.
</p>

<p>
Orsù, a letto.&nbsp;—
</p>

<p>
Tornarono a spegnere la lampada per non attirare l'attenzione
dei maledetti animali, e si cacciarono, dopo essersi a metà
spogliati, sotto le coltri.
</p>

<p>
Malgrado le loro preoccupazioni — preoccupazioni che Dik
non condivideva di certo — tutti si addormentarono.
</p>

<p>
Dei muggiti minacciosi che si ripercuotevano perfino dentro
il carrozzone, li fecero balzare in piedi dopo moltissime ore di
sonno.
</p>

<p>
Una luce scialba, grigiastra, trapelava a malapena attraverso
i vetri dei finestrini, incrostati esternamente d'uno spesso
strato di ghiaccio.
</p>

<p>
— Per tutti i fulmini di Giove!... — esclamò lo studente,
precipitandosi sul suo fucile. — Ci sono addosso.&nbsp;—
</p>

<p>
Aprì, non senza fatica, un finestrino e guardò al di fuori.
</p>

<p>
Fra le ondate di nebbia che un vento terribile, tagliente e
freddissimo sospingeva, scorse delle grandi ombre le quali si aggiravano
a soli pochi metri dal carrozzone.
</p>

<p>
Lo studente non esitò un solo istante ed esplose, con grande
rapidità, tutte le cartuccie del serbatoio, sparando ora a destra
ed ora a sinistra.
</p>

<p>
Il canadese non aveva tardato ad imitarlo, facendo fuoco
dall'opposto finestrino dove altre ombre erano comparse.
</p>

<p>
Dei muggiti formidabili accolsero quelle scariche che si succedevano
furiosamente, poi seguì un galoppo fragoroso che faceva
risuonare cupamente la superficie gelata del golfo.
</p>

<p>
— Sono scappati!... — gridò lo studente. — Mastro Dik, all'automobile.&nbsp;—
</p>

<p>
L'ex-baleniere fece una smorfia, poi disse:
</p>

<p>
— Ne siete proprio sicuro?
</p>

<p>
— Mastro Dik, grande baleniere, avreste paura?
</p>

<p>
<span class="pagenum" id="Page_256">[256]</span>
</p>

<p>
— Oh mai, signor mio.
</p>

<p>
— Allora seguiteci, — disse il canadese. — Noi vi scorteremo
coi <i>mauser</i> e le Colt.&nbsp;—
</p>

<p>
Prima di scendere si misero in ascolto, per paura che non
tutti i buoi muschiati fossero fuggiti, poi rassicurati dal silenzio
che regnava intorno al treno, rotto solamente di quando in
quando da qualche ululato del vento, si diressero sollecitamente
verso l'automobile, le cui ruote erano coperte da uno strato di
ghiaccio.
</p>

<p>
— All'opera, Dik, e subito, — disse il canadese, con voce
imperiosa. — Approfittiamo di questo momento di sosta.
</p>

<p>
Io me ne intendo abbastanza di meccanica e vi aiuterò.
</p>

<p>
— Ed io che non me ne intendo affatto monterò la guardia, — disse
lo studente. — Corpo delle cento balene ramponate
da mastro Dik!... Voglio vedere se quelle bestiaccie oseranno
ancora circondarci.&nbsp;—
</p>

<p>
Si gettò sulle spalle anche il secondo mauser, e mentre lo
<i>chaffeur</i> ed il canadese si mettevano alacremente all'opera per
cercare il guasto e ripararlo, si mise a battere audacemente i
dintorni, tuffandosi nel nebbione, il quale non accennava a lasciare
il posto ai raggi solari.
</p>

<p>
Sia che fosse per dare una prova del suo coraggio o che se
ne infischiasse delle corna dei bufali, l'imprudente prese il largo
smarrendosi ben presto fra le masse di vapore.
</p>

<p>
Quando se ne accorse era troppo tardi.
</p>

<p>
Il treno era scomparso in mezzo al nebbione.
</p>

<p>
— Che diamine!... — esclamò lo studente, un po' pentito
della sua imprudenza. — Non ammetterò mai che il signor di
Montcalm sia partito senza di me. Se fosse quel Dik!...&nbsp;—
</p>

<p>
Tese gli orecchi e non udì più i colpi di martello che poco
prima giungevano fino a lui, nè i fragori del motore.
</p>

<div class="figcenter"><a id="fi256a"></a>
  <img src="images/i256a.jpg" alt="" />
<p class="caption"> Dei muggiti formidabili accolsero quelle scariche, che si succedevano.... (Cap. XX).</p>
</div>

<p>
— Corpo di Giove!... — esclamò, — che mi sia proprio
<span class="pagenum" id="Page_257">[257]</span>
smarrito? Ed i buoi muschiati? Il brutto sarebbe che andassi a
battere la mia testa contro le loro corna.
</p>

<p>
Giove imbecille, aiutami insieme a Venere, a Marte e tutti
gli astri che ti accompagnano.
</p>

<p>
Cerchiamo di orientarci.&nbsp;—
</p>

<p>
Era assolutamente impossibile prendere una direzione qualsiasi
fra quel nebbione che diventava sempre più fitto, intercettando
completamente la luce del sole.
</p>

<p>
Una semi-oscurità che nemmeno l'<i>ice-blink</i> riusciva a vincere,
avvolgeva i grandi campi di ghiaccio stendentisi sul golfo.
</p>

<p>
— Dove andare? — si domandò per la decima volta lo studente. — Proviamo
a volgere le spalle alla via che ho seguito
finora.... Oh!... Triplice imbecille!... Forse che non ho due fucili
per fare dei segnali?&nbsp;—
</p>

<p>
Ne impugnò uno e lo puntò in aria. Stava per far fuoco,
quando un terribile pensiero lo arrestò.
</p>

<p>
— Stavo per commettere una grossa sciocchezza, — disse,
abbassando prontamente l'arma. — Ed i buoi maledetti non accorreranno
allo sparo e non mi scaraventeranno in aria?
</p>

<p>
Walter mio, tu minacci di diventare un vero stupido. Forse
questo freddo cane non sarà estraneo al rammollimento del mio
cervellaccio di studente poco meno che asino.
</p>

<p>
Gambe e occhi aperti ed orecchi tesi.&nbsp;—
</p>

<p>
Il giovanotto girò tre o quattro volte su sè stesso non sapendo
quale direzione prendere, poi partì a gran passi senza sapere
dove potesse andare a finire, poichè la nebbia non gli permetteva
di distinguere un oggetto qualsiasi a cinque passi dalla
punta del suo naso.
</p>

<p>
Marciava verso l'automobile o gli volgeva le spalle? Si allontanava
dai pericolosi animali o si cacciava proprio sotto le
loro formidabili corna?
</p>

<p>
Quanto avrebbe dato per saperlo!...
</p>

<p>
<span class="pagenum" id="Page_258">[258]</span>
</p>

<p>
— Gira e rigira in qualche luogo andrò a finire, — si disse
l'allegro giovanotto, il quale essendo armato di due fucili non
si inquietava gran che. — Che finisca al Polo? Le mie gambe,
dopo tutto, sono quelle d'un saltatore e d'un corridore.&nbsp;—
</p>

<p>
Camminò per una diecina di minuti, bestemmiando contro il
nebbione che gli si accumulava addosso, rinserrandolo da tutte
le parti, poi fece un rapido dietro front e si cacciò dietro un
piccolo <i>hummok</i> cercando di farsi più piccino che gli era possibile.
A breve distanza aveva udito un muggito, seguìto poco
dopo da un altro più rauco e non meno minaccioso.
</p>

<p>
— I buoi muschiati!... — esclamò, a mezza voce. — Altro
che automobile!... Che io sia proprio destinato a lasciare
le mie budella sulle corna di quegli animali?&nbsp;—
</p>

<p>
In quell'istante udì uno sparo, poi un secondo, quindi un
terzo.
</p>

<p>
— Le Colt del signor Gastone!... — mormorò. — Deve essersi
accorto della mia scomparsa e mi chiama.
</p>

<p>
Che cosa fare? Se rispondo mi attirerò addosso tutta la
banda dei buoi, e non sarà questo miserabile monticello di ghiaccio,
che non è più alto di due metri, che mi salverà.
</p>

<p>
Corpo di tutte le corone e di tutte le spade di Giove!... Eccomi
in un bell'imbarazzo.&nbsp;—
</p>

<p>
Un quarto, poi un quinto sparo rimbombarono, ma così
lontani che lo studente ne fu spaventato.
</p>

<p>
Doveva aver percorso parecchi chilometri in mezzo al nebbione,
credendo di girare sempre intorno al treno.
</p>

<p>
Malgrado il freddo intensissimo che avrebbe spaccato perfino
una pietra, Walter si sentì bagnare la fronte da grosse goccie
di sudore.
</p>

<p>
— Triplice imbecille, — mormorò. — Che cosa fare dunque?
Continuare a rivolgermi questa domanda senza nulla risolvere?&nbsp;—
</p>

<p>
<span class="pagenum" id="Page_259">[259]</span>
</p>

<p>
Una sesta, poi una settima detonazione si propagarono fra
la nebbia, la quale, contrariamente a quello che si crede, è una
eccellente conduttrice dei suoni.
</p>

<p>
— Accada ciò che si vuole, io risponderò, — disse. — Se
i buoi maledetti mi daranno la caccia tanto peggio per me.
</p>

<p>
Dopo tutto sono il campione della corsa delle cento <i>yarde</i>
e per qualche motivo mi sono guadagnato quel grado.&nbsp;—
</p>

<p>
Alzò risolutamente uno dei due <i>mauser</i> e sparò, uno dietro
l'altro, due colpi.
</p>

<p>
L'eco si era appena spenta quando altri due colpi risposero
e questa volta non erano di rivoltella. Il canadese doveva essersi
provveduto di qualche altro <i>mauser</i> essendovene parecchi
nel carrozzone.
</p>

<p>
— Ora a me, garretti!... — gridò lo studente. — In marcia!&nbsp;—
</p>

<p>
Stava per slanciarsi a corsa sfrenata, quando udì dietro di
sè un galoppo furioso.
</p>

<p>
— Fulmini!... — esclamò. — I buoi mi danno la caccia!...
Via, Walter mio, se vuoi salvarti le tue budella.&nbsp;—
</p>

<p>
Si era messo a correre a tutta lena, spiccando di quando in
quando dei grandi salti, spronato da un fragore di zoccoli che
risuonavano vicinissimi a lui.
</p>

<p>
Dall'automobile il canadese o l'ex-baleniere continuavano a
sparare ad intervalli di mezzo minuto.
</p>

<p>
Lo studente però, avvolto da quel gelido sudario, si trovava
immensamente imbarazzato a mantenere una esatta direzione,
anche perchè il vento spostava il rimbombo dei colpi.
</p>

<p>
Nondimeno non cessava di correre, raccomandandosi ai suoi
garretti, fortunatamente robustissimi.
</p>

<p>
Diamine!... Si era ben allenato sulla pista di Cambridge
prima di misurarsi coi corridori d'Oxford.
</p>

<p>
Correva come il vento, colle braccia tese innanzi per prevenire
una disastrosa caduta, la bocca ben chiusa e le nari invece
<span class="pagenum" id="Page_260">[260]</span>
bene aperte, in preda ad un'angoscia che fino allora non
aveva mai provata.
</p>

<p>
Dietro di sè udiva sempre il rombo prodotto da una ottantina
di zoccoli percuotenti il ghiaccio.
</p>

<p>
I buoi gli davano una caccia spietata, accanita, colla speranza
di fargli fare un bel salto in aria e di ricevere il suo
corpo sulle punte delle corna.
</p>

<p>
Avevano però da fare con un vero campione di corsa, poichè
lo studente manteneva la distanza tuffandosi sempre più
nel nebbione.
</p>

<p>
— Se non ci vedo io, non ci vedranno nemmeno loro, — si
diceva il fuggiasco, allungando sempre. — Quando troverò l'automobile?&nbsp;—
</p>

<p>
Ad un tratto si tolse dalle spalle uno dei fucili, si arrestò
un momento e scaricò sei colpi dietro di sè, a casaccio, all'altezza
d'un metro.
</p>

<p>
— Ormai mi hanno scoperto, — disse, riprendendo la corsa, — tanto
vale quindi a rispondere al signor Gastone.&nbsp;—
</p>

<p>
Due spari risposero tosto a quella scarica. Il canadese e l'ex-baleniere
segnalavano sempre la loro posizione.
</p>

<p>
Quei colpi erano echeggiati vicinissimi, forse alla distanza di
cinque o seicento metri.
</p>

<p>
Il treno quindi non era lontano e non doveva essere difficile
ritrovarlo se gli spari continuavano.
</p>

<p>
Lo studente si orientò rapidamente, impugnò il secondo fucile
e riprese lo slancio urlando:
</p>

<p>
— Forza, campione di Cambridge!... Batti il <i>récord</i> di
Oxford!&nbsp;—
</p>

<p>
Pareva però che anche i buoi muschiati volessero stabilire
il <i>récord</i> polare, poichè non cessavano un istante di galoppare
sulle tracce del disgraziato studente.
</p>

<p>
Avanzavano con un fragore d'uragano, muggendo ferocemente,
<span class="pagenum" id="Page_261">[261]</span>
furiosi di non aver ancora potuto raggiungere il fuggiasco
che li teneva così bene in scacco e di non aver ancora potuto
affondare le loro corna nelle sue carni.
</p>

<p>
Un altro minuto di corsa disperata, poi due lampi squarciarono
il nebbione a pochi metri dinanzi allo studente.
</p>

<p>
L'automobile ed il suo carrozzone stavano a pochi passi,
pronti a ripartire poichè il guasto, più per opera del canadese
che dell'ex-baleniere, il quale se avesse potuto l'avrebbe invece
aggravato, era stato nel frattempo riparato.
</p>

<p>
— Signor Gastone!... Dik!... — gridò lo studente con voce
strozzata.
</p>

<p>
— Qui!... Qui!... — rispose subito il canadese.
</p>

<p>
— I buoi!... I buoi!... Mi danno la caccia!...
</p>

<p>
— Li odo!... Saltate!...&nbsp;—
</p>

<p>
La sirena lacerò l'aria, mentre il motore ricominciava i suoi
<i>teuff-teuff</i> affannosi.
</p>

<p>
Walter in quattro salti raggiunse l'automobile ormai visibile
pei suoi fanali proiettanti attraverso la nebbia due splendidi
fasci di luce, si slanciò sul predellino e cadde fra le braccia del
canadese il quale gridò subito:
</p>

<p>
— Via Dik!... A cinquanta miglia!...&nbsp;—
</p>

<p>
Poi prendendo una bottiglia di <i>wisky</i> ancora mezza piena,
la porse allo studente, dicendogli:
</p>

<p>
— Mandate giù un sorso e poi sparate.&nbsp;—
</p>

<p>
I buoi muschiati giungevano come una valanga, in gruppo
serrato, le teste basse, colle corna quasi rasentanti la superficie
gelata.
</p>

<p>
Guai se tutte quelle masse, lanciate come erano, si fossero
precipitate addosso al treno. Fortunatamente giungevano con
qualche mezzo minuto di ritardo.
</p>

<p>
— Via, Dik!... — ripetette il canadese, impugnando le due
grosse Colt.
</p>

<p>
<span class="pagenum" id="Page_262">[262]</span>
</p>

<p>
L'automobile scricchiolò tutta sotto lo sforzo supremo fatto
per sbarazzare le sue ruote dal ghiaccio che le imprigionava,
con un salto raggiunse il livello del banco e si slanciò innanzi
rumoreggiando sinistramente.
</p>

<p>
I buoi vedendola fuggire non interruppero la loro corsa, anzi
raddoppiarono di velocità, ma un fuoco terribile partito dai
due lati dell'automobile e che gettò a terra tre o quattro
di loro li obbligò ben presto a sostare.
</p>

<p>
D'altronde non avrebbero potuto gareggiare a lungo con
quella splendida macchina che divorava la via sfondando il nebbione.
Qualche istante dopo il loro galoppo furioso cessava, mentre
il canadese e lo studente lanciavano le loro ultime cariche.
</p>

<p>
— Signore, — disse Dik, il quale cominciava a rallentare,
temendo di trovarsi, da un istante all'altro, dinanzi qualche
canale pronto ad inghiottirli tutti. — Così non possiamo continuare.
</p>

<p>
Io non posso rispondere delle vostre vite se questo nebbione
non si alza.
</p>

<p>
— Infatti è una corsa da pazzi che finirà in una catastrofe, — disse
il canadese, il quale pensava pure alla possibilità di
fare un terribile salto in qualche spaccatura del campo di ghiaccio. — Si
odono più i buoi?
</p>

<p>
— No, signor Gastone, — disse lo studente. — I miei
amici sono rimasti indietro e ci hanno perduti di vista.
</p>

<p>
— Potete avanzare al passo con piena sicurezza, Dik?
</p>

<p>
— I fanali proiettano abbastanza luce per scorgere a tempo
un ostacolo.
</p>

<p>
— Allora tirate innanzi come potete, mantenendo la rotta
sempre al nord.
</p>

<p>
Rimonteremo più tardi la riva.
</p>

<p>
E voi, Walter, come vi siete smarrito nel nebbione? Simili
imprudenze, come avete veduto, possono costare la vita.
</p>

<p>
<span class="pagenum" id="Page_263">[263]</span>
</p>

<p>
— Mi è costata invece, le gambe la mia, — rispose lo studente,
ridendo. — Ah!... Che corsa, signor Gastone!... Se tornerò
un giorno in Inghilterra lancerò una sfida in piena regola
a tutti i corridori dell'Università di Oxford e di Cambridge insieme,
sicurissimo ormai di batterli senza troppa fatica.
</p>

<p>
Meno male che tirando su di me l'attenzione dei buoi, ho
lasciato a voi il tempo di lavorare tranquilli.
</p>

<p>
Era grave il guasto?
</p>

<p>
— Oh!... — rispose il canadese, facendogli segno di troncare
subito.
</p>

<p>
— Che diavolo vi è qui sotto? — brontolò lo studente, un
po' impressionato dall'aria grave del canadese.
</p>

<p>
Il dialogo terminò lì.
</p>

<p>
L'automobile intanto continuava ad avanzare quasi a passo
d'uomo, sempre affogata in mezzo al nebbione. Dik non osava
lanciarlo, quantunque la luce dei fanali, potentissima, si proiettasse
fino ad una decina di metri.
</p>

<p>
Quella marcia durò un paio d'ore, poi il canadese comandò
l'alt.
</p>

<p>
— Andiamo a prepararci la colazione, Walter, — disse, — e
voi Dik, giacchè non temete nè il freddo nè gli orsi, andate a
esplorare un po' la via.
</p>

<p>
Prendetevi un fanale e non dimenticate il fucile.&nbsp;—
</p>

<p>
Attese che lo <i>chaffeur</i> si fosse allontanato, poi si ritrasse nel
carrozzone assieme allo studente e accese la lampada e la
stufa.
</p>

<p>
— Amico mio, — disse poi, — che cosa avete voi pensato
di quel guasto misterioso?
</p>

<p>
— Aspettavo da voi anzi una spiegazione, — rispose lo
studente. — Si trattava di cosa grave?
</p>

<p>
— No, perchè è forse mancato il tempo all'autore del guasto
di dare il colpo di martello esattamente, ma un po' più innanzi,
<span class="pagenum" id="Page_264">[264]</span>
ed il radiatore, l'anima della nostra macchina, andava a
pezzi.
</p>

<p>
— Signor Gastone, quello che mi narrate è molto grave.
</p>

<p>
— Non dico di no, — rispose il canadese, il quale appariva
assai preoccupato.
</p>

<p>
— Sicchè voi dubitereste di Dik?
</p>

<p>
— Non potrei affermarlo, tuttavia....
</p>

<p>
— Ed a quale scopo il baleniere avrebbe tentato di arrestarci?
</p>

<p>
— Chi lo sa? Vi potrebbe essere sotto la mano di Torpon.
</p>

<p>
— Signor Gastone, quel guasto non potrebbe essere stato
prodotto da qualche scossa o da una cornata di qualche bue
muschiato?
</p>

<p>
— Non è possibile.
</p>

<p>
— Corpo di tutti i fulmini di Giove!... Che la faccia di quel
Dik non mi rassicuri pienamente, non ve lo nego, tuttavia non
lo crederei capace di compiere una simile infamia.
</p>

<p>
— Potrò essermi ingannato, Walter, però vi consiglio di
aprire anche voi ben bene gli occhi.
</p>

<p>
È facile guastare un automobile, e se ciò accadesse non
dovremmo più pensare a conquistare il Polo.
</p>

<p>
— Aprire gli occhi!... Non lascerò un solo momento, da
questo istante, il baleniere, e se lo sorprendo, giuro su tutti i
fulmini di Giove di fracassargli il cranio con una rivoltellata.
</p>

<p>
Ed ora, signor Gastone, prepariamoci la cena.&nbsp;—
</p>

<div class="chapter">
<p><span class="pagenum" id="Page_265">[265]</span></p>

<h2 id="cap21">CAPITOLO XXI.
<span class="smaller">Le estreme terre boreali.</span></h2>
</div>

<p>
Per due giorni l'automobile, avvolta sempre da quel fitto
nebbione che non permetteva alla luce del sole di penetrare,
rimase immobilizzata sul campo di ghiaccio del golfo di Bosnia.
</p>

<p>
La mattina del terzo giorno, dopo una notte burrascosa, accompagnata
da furiose raffiche freddissime, l'automobile finalmente
si riponeva in marcia fra una vera tempesta di neve.
</p>

<p>
La nebbia però, spazzata dalle folate, se n'era andata verso
il sud, raccogliendosi all'estremità del golfo.
</p>

<p>
Il canadese e lo studente si erano messi sotto la <i>capote</i> dell'automobile,
dietro all'ex-baleniere, per sorvegliarlo strettamente.
</p>

<p>
Ormai il sospetto, non infondato, si era infiltrato nei loro
cuori e non volevano correre il pericolo di rimanere a mezza
via.
</p>

<p>
Procedevano rapidamente poichè il ghiaccio si prestava meravigliosamente
ad una corsa anche velocissima, non essendovi
che dei rarissimi <i>hummok</i> incastrati fra i ghiacci.
</p>

<p>
In due ore raggiunsero le isole Murchison che si stendono
lungo la costa occidentale della terra di Boothia, poi filarono
verso la terra di Somerset, cacciandosi audacemente dentro il
canale del Reggente.
</p>

<p>
Di quando in quando apparivano degli orsi bianchi i quali
però, udendo la sirena fischiare, si affrettavano a fuggire a
<span class="pagenum" id="Page_266">[266]</span>
tutte gambe, abbandonando perfino le foche che avevano pescate
sull'orlo dei crepacci e che stavano divorando.
</p>

<p>
La traversata, dal sud al nord, del canale del Reggente,
non richiese più di quattro ore, poichè avendo trovato il <i>pak</i>
quasi liscio, il canadese aveva ordinato a Dik di spingere la
velocità dell'automobile a ottanta chilometri all'ora.
</p>

<p>
Già le coste meridionali della grande isola di Devon cominciavano
a delinearsi, quando l'immenso <i>pak</i> sul quale l'automobile
correva sfrenatamente, tutto d'un tratto cominciò a
vibrare in maniera strana ed a mugghiare come se un immenso
armento di bisonti stesse in quel momento attraversandolo.
</p>

<p>
— Per tutti i fulmini di Giove!... — esclamò lo studente,
assai impressionato da quei fragori che aumentavano di momento
in momento d'intensità. — Sta per scatenarsi qualche
spaventevole bufera? Eppure il cielo è sgombro di nubi e di
nebbia.
</p>

<p>
— Sono le pressioni, — rispose il canadese, mentre Dik rallentava
subito la corsa.
</p>

<p>
— Prodotte da che cosa?
</p>

<p>
— Da un salto improvviso del freddo. Il ghiaccio in questo
momento aumenta il suo spessore, e non trovando più posto, il
nuovo si accapiglia col vecchio tentando di sfondarlo.
</p>

<p>
All'Università di Cambridge vi avranno già insegnato che
quando l'acqua gela aumenta considerevolmente il suo volume.
</p>

<p>
— Mi pare, — rispose lo studente, sorridendo. — E che
cosa succederà ora?
</p>

<p>
— Una cosa gravissima, mio caro Walter, — disse il canadese,
il quale appariva assai preoccupato. — Queste pressioni
schiacciano le più solide navi come se fossero delle semplici
nocciuole e sono le nemiche più temute dai navigatori
artici.
</p>

<p>
<span class="pagenum" id="Page_267">[267]</span>
</p>

<p>
— Ma la nostra automobile non è una nave, signor Gastone.
</p>

<p>
— Può correre egualmente dei gravissimi pericoli, poichè il
pak, sotto l'enorme spinta del nuovo ghiaccio sarà costretto ad
aprirsi, a creparsi, ed una spaccatura può manifestarsi, da un
istante all'altro, sotto le ruote del nostro treno.
</p>

<p>
— Ed allora che succederebbe?...
</p>

<p>
— Un capitombolo in fondo al mare senza alcuna speranza
di tornare a galla poichè il ghiaccio, durante le pressioni si
apre e si chiude quasi istantaneamente.
</p>

<p>
— Le pressioni sono adunque i terremoti polari.
</p>

<p>
— Nè più nè meno, Walter.
</p>

<p>
— Diavolo!... — esclamò lo studente, grattandosi la punta
del naso. — Io non sono mai stato un ammiratore dei terremoti.
</p>

<p>
— Dik, — chiese il canadese, — che cosa ci consigliate di
fare?
</p>

<p>
— Aspettare, — rispose asciuttamente l'ex-baleniere, il quale
aveva già fermato il motore.
</p>

<p>
— Non si potrebbe fare una volata fino all'isola di Devon?
Là almeno potremmo riderci delle pressioni, poichè sulla terra
ferma non avvengono.
</p>

<p>
— Ci occorrerebbe per lo meno una buona mezz'ora, signore.
Aspettiamo qui che il movimento del <i>pak</i> cessi.
</p>

<p>
Il pericolo d'altronde sta qui come a dieci o venti miglia
più innanzi.
</p>

<p>
— Walter, guardate il termometro.
</p>

<p>
— Quarantadue gradi sotto, — rispose lo studente.
</p>

<p>
— Mentre poco fa non ne segnava che 36. Che salto di
freddo!...
</p>

<p>
— Me lo sento indosso, signor Gastone. Mi caccierei volentieri
nel nostro carrozzone accanto alla stufa.
</p>

<p>
— Lo farete più tardi, quando il pericolo sarà cessato. Ecco
<span class="pagenum" id="Page_268">[268]</span>
che le pressioni ricominciano: come la finiremo noi? Stritolati
od inghiottiti?&nbsp;—
</p>

<p>
L'immenso <i>pak</i>, dopo alcuni minuti di sosta, ricominciava
a vibrare ed a rumoreggiare.
</p>

<p>
Delle fessure o meglio delle spaccature che si prolungavano
per parecchi chilometri, di quando in quando si succedevano,
accompagnate da detonazioni non meno intense di quelle prodotte
dai pezzi grossi della marina.
</p>

<p>
Succedeva un altro momento di calma, poi quei fragori tutto
d'un colpo acquistavano una sonorità spaventosa.
</p>

<p>
Mille muggiti si fondevano accompagnati da urla e da spari,
poi il banco compresso enormemente ai suoi confini da una
forza incalcolabile si curvava in alto, gonfiandosi come una gigantesca
onda.
</p>

<p>
Allora avvenivano delle rotture. Dei canali si aprivano per
rinchiudersi subito dopo d'aver vomitato blocchi di ghiaccio e
masse d'acqua spumeggiante che si solidificava quasi istantaneamente.
</p>

<p>
Certe volte s'aprivano improvvisamente delle buche più o
meno circolari e sorgevano delle punte di ghiaccio le quali s'ingrossavano
rapidamente, s'alzavano in forma di torri e di campanili,
per poi diroccare con un fracasso assordante che si ripercuoteva
fino agli estremi limiti dell'orizzonte.
</p>

<p>
Guai se l'automobile si fosse, per caso, trovata presso qualcuno
di quei centri di pressione!... Sarebbe stata schiacciata
sul colpo dallo strapiombare di quegli enormi massi di ghiaccio.
</p>

<p>
— È uno spettacolo che fa tremare il cuore, — disse lo studente,
il quale si teneva stretto al sedile, poichè la vettura
oscillava come una nave percossa da un violentissimo rollìo. — Non
credevo che i ghiacci fossero capaci di animarsi.
</p>

<p>
E dureranno molto queste pressioni?
</p>

<p>
— Fino a quando il <i>pak</i> si sarà completamente assestato,
<span class="pagenum" id="Page_269">[269]</span>
— rispose il canadese. — Forse dei grandi <i>ice-bergs</i> sono scesi
lungo lo stretto di Lancaster ed esercitano anche loro delle
spinte poderosissime per aprirsi il passo e cacciarsi dentro quello
del Reggente.
</p>

<p>
— E noi giuochiamo la fortuna.
</p>

<p>
— Certo, Walter, e se la fortuna dovesse abbandonarci, allora
potreste dare e per sempre un addio al Polo.
</p>

<p>
— Non poteva toccare a quel bisonte di Torpon un simile
affare?
</p>

<p>
— Le pressioni non risparmieranno nemmeno lui.
</p>

<p>
— Potessero inghiottirlo insieme alla sua macchina.
</p>

<p>
— Siete più feroce di me, Walter.
</p>

<p>
— Quel bisonte mi è antipatico.
</p>

<p>
— Saldo, Walter!...&nbsp;—
</p>

<p>
Il ghiaccio si era gonfiato sotto di loro ed il treno era
stato spinto in alto con un rombo spaventevole.
</p>

<p>
Per un momento i tre esploratori credettero che tutto fosse
finito e che s'aprisse qualche immensa spaccatura, invece nulla
accadde.
</p>

<p>
Il <i>pak</i>, dopo d'aver vibrato e dopo d'aver oscillato in tutti
i sensi come se fosse diventato una massa liquida, s'abbassò bruscamente
riprendendo il primiero livello.
</p>

<p>
Tre o quattrocento passi più innanzi però una torre di dimensioni
enormi si era innalzata per cinquanta o sessanta metri,
e dopo d'aver oscillato spaventosamente si era sfasciata,
scagliando dei massi del peso di parecchie tonnellate, in tutte
le direzioni.
</p>

<p>
La pressione del ghiaccio si era sfogata, e pel momento più
nessun pericolo poteva minacciare i tre audaci esploratori.
</p>

<p>
— Credevo già di vedermi in fondo al mare, — disse lo studente,
il quale era ancora pallidissimo. — Signor Gastone, l'abbiamo
scappata bella.
</p>

<p>
<span class="pagenum" id="Page_270">[270]</span>
</p>

<p>
— Anch'io per un istante ho creduto che tutto fosse finito, — rispose
il canadese. — Se quella torre fosse sorta trecento
passi più vicina, l'automobile ed anche il carrozzone sarebbero
stati sminuzzati.
</p>

<p>
— E noi con loro. Che belle bistecche per gli orsi bianchi!
Che il <i>pak</i> si risollevi?&nbsp;—
</p>

<p>
Invece di rispondergli, il canadese si volse verso Dik il quale,
abituato a quei terribili spettacoli, non appariva affatto impressionato
e gli disse:
</p>

<p>
— Lanciate e cerchiamo di guadagnare la terra ferma. Il
freddo è aumentato d'un altro grado e le pressioni continueranno
chissà per quanto tempo, il pericolo esiste qui come
più innanzi.
</p>

<p>
Sfidiamolo.&nbsp;—
</p>

<p>
L'ex-baleniere scosse il capo, poi rimise in movimento il motore
ed approfittando d'un momento di calma, scagliò le vetture
a cento chilometri di velocità.
</p>

<p>
Aveva pur lui compreso che solo la terra ferma avrebbe potuto
salvarli da un disastro spaventevole che poteva succedere
da un momento all'altro.
</p>

<p>
Ben presto la corsa del treno divenne fulminea. Pareva
che volasse, tutto avvolto in un turbinìo di sottilissimi aghi di
ghiaccio i quali balenavano stranamente sotto gli ultimi raggi
del sole.
</p>

<p>
Di quando in quando faceva dei balzi giganteschi e rollava
disperatamente come un veliero sbattuto dalla tempesta, fra i
mille muggiti delle formidabili pressioni che si potevano benissimo
scambiare pei muggiti delle onde in furore, completando
così l'illusione.
</p>

<p>
Intorno, il <i>pak</i> si sollevava, crepava, detonando, si alzavano
bruscamente immani colonne di ghiaccio spinte in alto dalle
possenti strette e che poi, come sempre, crollavano, lanciando
<span class="pagenum" id="Page_271">[271]</span>
a grandi distanze i loro blocchi i quali rimbalzavano in tutte
le direzioni.
</p>

<p>
— Dio!... Comincio ad aver paura!... — aveva esclamato lo
studente. — Raccomandiamo le nostre anime.&nbsp;—
</p>

<p>
Vi era infatti da aver paura delle tremende convulsioni dell'immenso
banco di ghiaccio, il quale s'apriva e si rinchiudeva
come se sotto le acque un formidabile terremoto scuotesse le
estreme parti del mondo settentrionale.
</p>

<p>
La terra di Devon era scomparsa fra una cortina di nebbie
scendenti dal nord, ma l'ex-baleniere aveva la bussola dinanzi
a sè, e quantunque l'ago fosse così inclinato da toccare quasi
la rosa dei venti in causa dell'attrazione magnetica del polo,
funzionava ancora abbastanza bene per non ingannarlo sulla
vera direzione.
</p>

<p>
Ed intanto il treno continuava a correre, rombando spaventosamente,
fra una vera tempesta di ghiacciuoli che cadevano
non si sapeva da qual parte, lambendo profondi crepacci in fondo
ai quali il mare rumoreggiava tentando di montare alla superficie
del <i>pak</i>, saltando e balzando sopra i blocchi di ghiaccio
disseminati in tutte le direzioni.
</p>

<p>
Mezz'ora era trascorsa e cinquanta chilometri erano stati
divorati, quando la vettura fece un soprassalto e si rizzò come
un cavallo che s'impenna sotto una terribile frustata, poi ricadde
raddoppiando la corsa.
</p>

<p>
L'ex-baleniere aveva mandato un grido.
</p>

<p>
— Che cosa è accaduto, Dik? — chiese il canadese, il
quale per poco non era stato scaraventato sul <i>pak</i> dal contraccolpo.
</p>

<p>
— L'automobile si è alleggerita e mi scappa sotto le mani.
</p>

<p>
— Alleggerita di che cosa?
</p>

<p>
— Corpo di tutti i fulmini di Giove!... — gridò in quel momento
lo studente, il quale si era alzato aggrappandosi all'orlo
<span class="pagenum" id="Page_272">[272]</span>
della <i>capote</i> di cuoio. — La vettura si è staccata ed è rimasta
indietro!...
</p>

<p>
— Mille dannazioni eterne!... — urlò il canadese.
</p>

<p>
— Devo frenare? — chiese Dik.
</p>

<p>
— Lasciamola andare per ora, — rispose il signor di Montcalm. — Tornare,
sarebbe come cercare la morte.
</p>

<p>
Torneremo più tardi a riprenderla se il ghiaccio non l'avrà
inghiottita.
</p>

<p>
Via, Dik!... Via!...&nbsp;—
</p>

<p>
Le pressioni ricominciavano in quel momento con rabbia crescente.
Il <i>pak</i>, compresso contro le sponde meridionali dell'isola
di Devon, si contorceva tutto come se fosse diventato di
gomma.
</p>

<p>
Da tutte le parti sorgevano blocchi di ghiaccio, i quali saltavano
fuori dalla grande massa coll'impeto di blocchi scaraventati
in aria dallo scoppio di una mina.
</p>

<p>
La morte aleggiava intorno ai tre audaci e dava loro la
caccia per afferrarli e seppellirli in fondo ai gelidi baratri dell'oceano
artico.
</p>

<p>
Si poteva dire che ormai gareggiavano coll'orribile megera.
</p>

<p>
— Via!... Via!... — continuava a gridare il signor di Montcalm,
con voce strozzata. — Lanciate Dik!... Lanciate!...&nbsp;—
</p>

<p>
L'ex-baleniere non aveva bisogno di quei consigli. Aggrappato
disperatamente al volante, cogli occhi spalancati, quasi
rannicchiato dietro lo scudo protettore, non scemava d'un metro
la spaventosa velocità del motore pulsante febbrilmente.
</p>

<p>
Passarono altri dieci minuti lunghi come dieci ore pei tre disgraziati,
poi la vettura s'alzò scagliandosi in mezzo ad una
fitta cortina di nebbia.
</p>

<p>
— Saliamo la costa, — gridò Dik, — Tenetevi fermi!...
Cerco di frenare!....&nbsp;—
</p>

<div class="figcenter"><a id="fi272a"></a>
  <img src="images/i272a.jpg" alt="" />
<p class="caption">— L'automobile si è alleggerita e mi scappa sotto le mani. — (Cap. XX).</p>
</div>

<p>
Avevano raggiunto la terra ferma ed ormai le pressioni più
<span class="pagenum" id="Page_273">[273]</span>
non potevano afferrarli. Dalle pressioni però erano caduti in
seno ad una furiosa tempesta di neve che si dibatteva in mezzo
ad un fitto nebbione.
</p>

<p>
L'automobile risalì di volata una costa, traballando come un
ubbriaco, spiccò una mezza dozzina di salti, poi sprofondò in
mezzo ad un ammasso di neve.
</p>

<p>
Nel medesimo istante il motore cessò di colpo di funzionare.
</p>

<p>
— Dik, che cosa è avvenuto? — chiese con angoscia il canadese.
</p>

<p>
L'ex-baleniere esitò un momento a rispondere, poi abbandonando
il volante disse:
</p>

<p>
— Un nuovo guasto è avvenuto, signore. Siamo immobilizzati.
</p>

<p>
— Grave?
</p>

<p>
— Chi lo sa?&nbsp;—
</p>

<p>
Il canadese e lo studente si guardarono l'un l'altro con
estrema ansietà, poi il primo disse con rassegnazione:
</p>

<p>
— Fatalità questa volta.
</p>

<p>
— Che cosa faremo ora, signor Gastone? — chiese il secondo.
</p>

<p>
— Aspettare che la bufera cessi e poi ritornare sui banchi
di ghiaccio a ricuperare il nostro carrozzone senza del quale
non potremmo resistere a lungo ai terribili freddi del Polo.
</p>

<p>
— E se il mare l'avesse inghiottito?
</p>

<p>
— Tenteremo di avanzare egualmente.
</p>

<p>
— Senza viveri e senza stufa?
</p>

<p>
— Bruceremo il grasso degli orsi bianchi e l'olio delle
foche.
</p>

<p>
— Ed i serbatoi di benzina che sono tutti nel carrozzone?&nbsp;—
</p>

<p>
Il canadese guardò lo studente con ispavento. Non aveva
pensato alla benzina, la forza vitale ed unica dell'automobile
<span class="pagenum" id="Page_274">[274]</span>
che si era lasciata dietro in balìa alle formidabili pressioni del
pak.
</p>

<p>
— Ebbene, signor Gastone? — chiese lo studente, vedendo
il canadese diventato cupo.
</p>

<p>
— Che cosa volete che vi dica, Walter, — rispose finalmente
il signor di Montcalm. — Se è stato ormai scritto sul
gran libro del destino che noi dovremo morire senza vedere il
Polo, sapremo affrontare la nostra fine da uomini forti.
</p>

<p>
Il Polo ha divorato in dieci secoli centinaia e centinaia di
arditi naviganti: può divorare anche tre automobilisti.
</p>

<p>
Aspettiamo!...&nbsp;—
</p>

<div class="chapter">
<p><span class="pagenum" id="Page_275">[275]</span></p>

<h2 id="cap22">CAPITOLO XXII.
<span class="smaller">Le ultime corse.</span></h2>
</div>

<p>
L'uragano di neve scoppiava allora con una furia veramente
spaventevole, come se volesse gareggiare colle terribili
convulsioni del grande <i>pak</i> che si stendeva sul golfo di Boothia.
</p>

<p>
Un vento d'una violenza inaudita e così gelido da far screpolare
la pelle dei volti e sopratutto le labbra, soffiava dal
nord con ululati sinistri, sconvolgendo gli altissimi strati di neve
che coprivano quella grande isola perduta ai confini del mondo
abitabile.
</p>

<p>
Le folate, o meglio le raffiche, giungevano con tanta rabbia
da scuotere l'automobile, quantunque questa fosse, per sua
fortuna, sepolto nella neve fino sopra le ruote.
</p>

<p>
Il signor di Montcalm, Dik e Walter si erano rifugiati in
fondo alla <i>capote</i> dopo aver abbassata e ben legata la grossa
cortina di cuoio, portando con sè una bottiglia di <i>gin</i>, l'unica
che ormai possedevano e la sola che potesse dare ai loro corpi
intirizziti da 45° di freddo, un po' di calore.
</p>

<p>
Ben stretti l'uno contro l'altro e avvolti nelle loro folte
pelliccie d'orso bianco, attendevano pazientemente che quell'ira
di Dio si calmasse.
</p>

<p>
Il canadese era diventato più taciturno di Dik; lo studente
aveva perduto completamente il suo buon umore.
</p>

<p>
Di fronte a quel disastro non si sentiva più in grado di scherzare.
Preferiva dare, di quando in quando, qualche bacio alla
<span class="pagenum" id="Page_276">[276]</span>
bottiglia per combattere alla meglio quel freddo feroce che non
accennava affatto a diminuire.
</p>

<p>
La notte era scesa, una notte oscurissima marina, e la
tempesta non cessava d'infuriare.
</p>

<p>
La neve continuava ad accumularsi intorno all'automobile
formando dei bastioni alti tre ed anche quattro metri, che di
quando in quando venivano sfondati dalla furia del vento polare.
</p>

<p>
— Bella notte, — disse ad un tratto lo studente, dopo di
aver sbadigliato come un orso. — Che domani ci svegliamo con
un contorno di ghiaccio? E la cena?
</p>

<p>
— Andate a prendervela nel carrozzone, — disse il canadese.
</p>

<p>
— Se le pressioni fossero cessate mi ci proverei, signor Gastone,
anche perchè io non sono mai stato abituato a coricarmi
senza aver prima cacciato qualche cosa nel mio ventre,
fosse pure un miserabile biscotto bagnato con un po' di <i>gin</i>.
</p>

<p>
— Non vi consiglierei di avventurarvi sul <i>pak</i> con un simile
tempo. Non andreste certamente molto lontano.
</p>

<p>
— Freddo e ventre vuoto!... Questo non può durare.
</p>

<p>
— Volete un altro consiglio?
</p>

<p>
— Dite pure, signor Gastone.
</p>

<p>
— Stringete la cintura dei vostri calzoni, copritevi bene e
chiudete gli occhi. Chi dorme non sente più gli stiracchiamenti
dello stomaco.
</p>

<p>
— Farò come voi dite.
</p>

<p>
— Dik, accendete un fanale per tenere lontani gli orsi
bianchi. Potrebbero approfittare di questa tempesta per farci
una visita, da me non certo desiderata.
</p>

<p>
— E da me anzi invocata, signor Gastone, — disse lo studente. — Sarebbe
l'arrivo della cena e di non so quanti pranzi
poi.
</p>

<p>
<span class="pagenum" id="Page_277">[277]</span>
</p>

<p>
— Potreste però servire voi da cena a quei messeri dalla
bianca pelliccia.&nbsp;—
</p>

<p>
Attesero che la lanterna fosse accesa, si misero accanto le
armi, fecero riabbassare la tenda di cuoio, e dopo di aver vuotate
le ultime gocce della bottiglia, si ricacciarono in fondo alla
vettura, stringendosi bene dappresso, per scaldarsi un po' reciprocamente.
</p>

<p>
Al di fuori la bufera si scatenava sempre più formidabile.
</p>

<p>
Il vento scaraventava addosso alla vettura, fra ululati e
ruggiti spaventosi, una grandine di ghiacciuoli ed immense colonne
di neve.
</p>

<p>
Vi era il pericolo che tutto rimanesse seppellito prima che
sorgesse l'alba.
</p>

<p>
La stanchezza, le emozioni provate ed il freddo che li intorpidiva
ebbero ben presto ragione sulle apprensioni, ed i tre
uomini non tardarono ad addormentarsi.
</p>

<p>
Lo studente soprattutto, malgrado la mancanza della cena,
non aveva tardato a cadere nel mondo dei sogni.
</p>

<p>
Sognava di trovarsi in un grande albergo americano, seduto
dinanzi ad una tavola copiosamente imbandita, e fornita d'un
bel numero di bottiglie di <i>champagne</i>, e di essere lì per allungare
una mano verso un magnifico <i>pudding</i> appena levato
dal forno.
</p>

<p>
La mano infatti fu allungata dallo studente anche se dormiva,
ma quale fu il suo stupore nel sentirsela afferrare da certe
granfie che un momento prima, nel sogno, non aveva vedute
dinanzi a sè!... Sentendo quella stretta si era svegliato di colpo
spalancando gli occhi.
</p>

<p>
La tenda di cuoio era caduta ed una massa enorme, che la
luce della lanterna volta verso l'interno della vettura illuminava,
si era arrampicata sul dinanzi dello scudo protettore, allungando
<span class="pagenum" id="Page_278">[278]</span>
due zampaccie villose verso lo studente che si era addormentato
quasi dietro al volante.
</p>

<p>
Walter con una mossa fulminea aveva ritirata la mano urlando
a piena gola:
</p>

<p>
— Aiuto!... Aiuto!... Gli orsi bianchi!...&nbsp;—
</p>

<p>
Il canadese e Dik, strappati bruscamente dal loro torpore
da quelle grida terribili, erano balzati in piedi stringendo ognuno
una Colt.
</p>

<p>
Vedendo quella massa bianca si misero a sparare all'impazzata,
bruciando fino l'ultima cartuccia.
</p>

<p>
L'orso, poichè si trattava realmente di uno di quei giganti
abitatori delle regioni polari, imbarazzato dal volante che gli
aveva impedito di avanzare, ricevette quel fuoco di fila senza
nemmeno protestare.
</p>

<p>
Crivellato a brucia pelo dai proiettili delle grosse rivoltelle,
si piegò da un lato, poi rotolò giù dalla vettura scomparendo
sotto la neve prima che Walter, il quale era riuscito a trovare
uno dei due <i>mauser</i>, avesse avuto il tempo di dargli il colpo
di grazia che d'altronde non era necessario.
</p>

<p>
— Ve lo avevo detto io che malgrado la tempesta ci avrebbero
fatta qualche sgradita visita? — disse il canadese, mentre
Dik rimetteva a posto la tenda di cuoio per arrestare la neve
che il vento spingeva dentro la vettura. — Nemmeno la luce
dei fanali arresta più queste bestiaccie.
</p>

<p>
— Che sia proprio morto, signor Gastone? — chiese Walter.
</p>

<p>
— Con dodici palle che ha ricevuto? Io credo che nessuna
sia andata fuori bersaglio.
</p>

<p>
— I lupi non ce lo mangeranno? Ci tengo a ritrovarlo intatto
per rifarmi della cena che mi è mancata.
</p>

<p>
— I lupi sono piuttosto scarsi oltre il circolo polare artico,
e poi non oseranno lasciare le loro tane con una notte così orribile.
</p>

<p>
<span class="pagenum" id="Page_279">[279]</span>
</p>

<p>
Walter riprendiamo il nostro sonno.
</p>

<p>
— Volentieri, signor Gastone. Ora che so di non dover morire
di fame dormirò più tranquillo.&nbsp;—
</p>

<p>
Si rincantucciarono in fondo alla vettura, ricaricarono per
precauzione le armi, quantunque avessero la convinzione di non
ricevere altre visite da parte di quei pericolosi signori del Polo,
e non tardarono a riprendere il sonno così bruscamente interrotto.
Al mattino la tempesta infuriava ancora e, sempre con
eguale violenza, la neve continuava a turbinare.
</p>

<p>
Una semi-oscurità avvolgeva l'isola quantunque la dormita
degli esploratori si fosse prolungata fino dopo le dieci.
</p>

<p>
Intorno alla vettura si erano accumulate delle enormi masse
di neve le quali oltrepassavano la <i>capote</i>.
</p>

<p>
— Siamo come sepolti, — disse lo studente, mentre Dik si
sforzava di far agire il motore per riscaldare un po' l'interno
della vettura. — Come faremo a uscire, signor Gastone?
</p>

<p>
— Colle nostre gambe e colle nostre picozze, — rispose il
canadese. — Fortunatamente nella cassa abbiamo anche dei
badili per aprirci il passo.
</p>

<p>
— E ritrovare il nostro orso, signore. Se mi dovesse mancare
anche la colazione mi sentirei di morire molto presto.
</p>

<p>
— Il grande freddo domanda la sua parte di carbone che
pei nostri corpi deve essere rappresentato da carne, a qualunque
specie d'animali appartenga.
</p>

<p>
— E dove cucineremo noi le nostre bistecche? Non abbiamo
qui la stufa.
</p>

<p>
— Se fossimo degli esquimesi non ci troveremmo imbarazzati,
Walter.
</p>

<p>
— Volete dire?
</p>

<p>
— Che si potrebbe farle arrostire sulla fiamma dei fanali.
</p>

<p>
— Puah!... — fece lo studente sputando un pezzo di ghiaccio
che gli si era formato in bocca.
</p>

<p>
<span class="pagenum" id="Page_280">[280]</span>
</p>

<p>
— Ed allora, mio caro, divoreremo le nostre bistecche crude.
Su, prendete i picconi e le pale e cerchiamo di liberare la vettura
dalla neve che la stringe da tutte le parti, prima che geli
completamente.
</p>

<p>
Dopo cercheremo l'orso.
</p>

<p>
— Mi premerebbe prima, signor Gastone.
</p>

<p>
— Abbiate un po' di pazienza, signor affamato. Sbarazziamo
almeno prima le ruote per evitare che il ghiaccio faccia
scoppiare le pneumatiche.&nbsp;—
</p>

<p>
Lavorando febbrilmente liberarono dapprima la parte anteriore
della vettura che era quasi scomparsa sotto la neve, poi
assalirono i bastioni di ghiaccio che tendevano a restringersi
contro le ruote per effetto delle pressioni che si manifestano
anche a terra, non però colla violenza spaventosa che si nota
sui <i>paks</i>.
</p>

<p>
Per quattro ore quei tre uomini, quantunque sfiniti dalla
fame, maneggiarono ora i picconi ed ora le pale, sotto una continua
bufera di neve, poi ottenuto, almeno pel momento, uno
spazio sufficiente, si misero in cerca dell'orso.
</p>

<p>
Il bestione, sprofondando, aveva aperta una buca nella neve,
sicchè non fu difficile scovarlo, quantunque sepolto sotto uno
strato di due metri.
</p>

<p>
A gran colpi di scure il canadese e l'ex-baleniere gli troncarono
le zampe posteriori senza perdere tempo a scuoiarlo
tutto, poi si affrettarono a rifugiarsi sotto la <i>capote</i> non potendo
più resistere alla furia del vento ed al freddo intensissimo che
aveva raggiunto ormai i 45°.
</p>

<p>
Togliere la pelle e tagliare a fette uno zampone ben
grosso fu l'affare di pochi momenti.
</p>

<p>
— <i>Rosbif</i> sanguinanti riscaldati sotto la neve!... — gridò
allegramente lo studente. — Cucina polare!...&nbsp;—
</p>

<p>
Ed i tre uomini, divorati dalla fame, assalirono quel gigantesco
<span class="pagenum" id="Page_281">[281]</span>
prosciutto divorando a crepapelle e senza provare alcun
ribrezzo.
</p>

<p>
Si provarono poi ad accendere le pipe, ma dovettero ben
presto rinunciare, poichè dopo poche tirate si trovavano in bocca
un pezzo di ghiaccio ed il tabacco si spegneva.
</p>

<p>
Il termometro sospeso all'esterno era disceso di altri due
gradi in meno di un'ora.
</p>

<p>
— Finiremo per morire gelati, se questa tempesta non cessa, — disse
lo studente, il quale pensava al tiepido carrozzone riscaldato
dalla russante stufa.
</p>

<p>
Non potendo recarsi fino alla spiaggia per vedere se la loro
vettura esisteva ancora od era stata inghiottita, non trovarono
di meglio che di riaddormentarsi, ciò che riuscì loro facile poichè
le bassissime temperature intorpidiscono l'uomo più vigoroso
annichilendogli quasi il cervello.
</p>

<p>
Anche durante tutto quel giorno la bufera rumoreggiò ed
urlò intorno alla vettura, però la neve dopo mezzodì era completamente
cessata.
</p>

<p>
I tre esploratori che si erano svegliati, ne approfittarono
per cercare di riparare il guasto toccato al motore.
</p>

<p>
Come già il canadese ne aveva avuto il sospetto, il pezzo
che avevano forse troppo frettolosamente saldato, si era nuovamente
spezzato. Fortunatamente il radiatore non aveva
nulla.
</p>

<p>
Dik, sorvegliato strettamente dallo studente e dal canadese,
il quale lo aiutava, si mise di buona o mala voglia all'opera,
e prima che le tenebre scendessero il motore aveva ricominciato
a funzionare.
</p>

<p>
— A domani, — disse il canadese. — Lasciamo che questa
notte la neve si rassodi, poi ci scaveremo una via per far rimontare
la vettura che si trova due buoni metri sotto lo strato.
</p>

<p>
Durante la notte anche la bufera, che durava da due giorni,
<span class="pagenum" id="Page_282">[282]</span>
finalmente si calmò, sicchè al mattino sulla grande isola regnava
una calma relativa.
</p>

<p>
La neve era però caduta in così grande quantità che lo
spessore del ghiaccio era aumentato di quasi tre metri, rendendo
l'atmosfera quasi irrespirabile tanto era fredda.
</p>

<p>
Il canadese ed i suoi compagni, quasi completamente assiderati,
malgrado lo spessore delle loro pelliccie, con un ultimo
sforzo aprirono un varco nella massa gelata, improvvisando una
strada saliente verso la superficie del ghiaccio, poi lanciarono
l'automobile, ansiosi di tornare sul <i>pak</i>.
</p>

<p>
Avrebbero ritrovata la loro vettura che portava con essa
tutte le loro speranze, poichè nei suoi fianchi stavano rinchiusi
i serbatoi di benzina? Ecco quanto si chiedevano ansiosamente.
</p>

<p>
Se il golfo di Boothia l'aveva inghiottita potevano considerarsi
come perduti, poichè l'automobile non avrebbe potuto
percorrere più d'una cinquantina di chilometri nè, anche se
avesse avuto una grossa riserva di benzina, proteggerli contro
i terribili freddi del Polo artico.
</p>

<p>
La tempesta di neve aveva trasformata la costa meridionale
dell'isola. Se due giorni prima era quasi piana, ora mostrava
una serie infinita di ondulazioni più o meno accentuate, simili
alle <i>rolling prairies</i> delle sconfinate praterie del Far-West, che
l'automobile però superava facilmente, pur rollando e beccheggiando
disperatamente.
</p>

<p>
Con una volata di mezz'ora, a sessanta chilometri di velocità,
la vettura raggiunse la costa, arrestandosi bruscamente
sulla cima sotto una poderosa stretta di freni.
</p>

<p>
Il canadese, lo studente e perfino il flemmatico Dik erano
balzati in piedi.
</p>

<p>
L'immenso <i>pak</i>, tutto scintillante d'una luce intensissima
in causa del rifrangersi dei raggi solari, si stendeva dinanzi a
loro.
</p>

<p>
<span class="pagenum" id="Page_283">[283]</span>
</p>

<p>
In mezzo a quello scintillìo che accecava, un punto oscuro
attrasse subito l'attenzione dei tre esploratori.
</p>

<p>
— Il nostro carrozzone!... — gridò il canadese.
</p>

<p>
— Sì, il nostro <i>vagone-salon!</i>... — urlò lo studente dimenando
le braccia come le ali d'un mulino. — <i>Hurràh!...
Hurràh!</i>... La conquista del Polo è assicurata!...&nbsp;—
</p>

<p>
Anche Dik pareva commosso. Dopo tutto non doveva
garbargli troppo di trovarsi arrestato al di là del circolo
polare artico in piena <i>panne</i>, colla sola risorsa di ritornarsene
al Canadà a piedi sia pure coi diecimila dollari di <i>mister</i>
Torpon.
</p>

<p>
— Dik, — disse il canadese. — Il <i>pak</i> a quanto pare ha
ripreso il suo equilibrio. Possiamo scendere?
</p>

<p>
— Sì, signore.
</p>

<p>
— Andiamo a riprendere il nostro carrozzone.
</p>

<p>
— Purchè il motore non si guasti ancora.
</p>

<p>
— Lasciate a me allora il volante, — disse il signor di Montcalm,
con tono un po' acre. — È impossibile che ogni momento
succedano dei malanni ad una macchina che è stata costruita
con tutte le cure possibili.
</p>

<p>
Si direbbe che voi avete sbagliato mestiere.
</p>

<p>
— E che avreste fatto meglio a continuare a fare il baleniere, — aggiunse
Walter.
</p>

<p>
Dik si era alzato, lanciando sui due uomini un brutto
sguardo.
</p>

<p>
— Pare che mi vogliate offendere, — disse poi, con calma
glaciale. — Se siete stanchi di me, ditemelo francamente, ed
io me ne tornerò al Canadà colle mie sole gambe, purchè mi
si dia un fucile colle relative munizioni.
</p>

<p>
— Per farvi mangiare dagli orsi bianchi? — disse lo studente.
</p>

<p>
— Siete pazzo, Dik? — disse il canadese.
</p>

<p>
<span class="pagenum" id="Page_284">[284]</span>
</p>

<p>
— Uh!... Un baleniere non ha paura nè del freddo, nè degli
orsi. Se volete, parto subito.
</p>

<p>
— Riprendete il volante, — comandò il canadese, con voce
imperiosa. — Io vi ho arruolato e dovrete venire con noi fino
al Polo.
</p>

<p>
— Avete ragione, — rispose asciuttamente l'ex-baleniere,
dopo una breve esitazione.
</p>

<p>
Tornò a sedersi dietro il volante e dopo d'aver guardato per
qualche istante la spiaggia che scendeva rapidissima, rimise in
moto il motore, tenendo una mano sul freno.
</p>

<p>
Più che una discesa fu uno scivolamento, poichè le ruote
erano state chiuse. La vettura balzò finalmente sul <i>pak</i>, il
quale aveva riacquistata la sua immobilità e filò verso quel
punto grigiastro che ingrandiva a vista d'occhio, scomparendo
la distanza rapidissimamente.
</p>

<p>
Dopo d'aver girato intorno a numerosi e giganteschi <i>ice-bergs</i>,
i quali erano riusciti a cacciarsi a forza dentro l'immenso
campo di ghiaccio, la vettura potè finalmente raggiungere il
carrozzone scampato miracolosamente alle formidabili pressioni
che avrebbero potuto stritolarlo in un attimo e mandarlo rotto
in fondo al golfo di Boothia. Nessun danno aveva subìto. Solamente
le sue ruote si erano affondate nel ghiaccio e l'intera
massa si era inclinata su un fianco.
</p>

<p>
— Signor Gastone, — disse lo studente, il quale era balzato
a terra prima di tutti. — In questo miracolo io vedo una
straordinaria protezione da parte della fortuna verso di noi.
Ora non dubito più di poter sedermi in quel punto dove tutti
i meridiani s'incrociano e di bagnarli con una bottiglia di <i>champagne</i>.
</p>

<p>
— Lo spero anch'io, Walter, — rispose il canadese. — Sono
anch'io fermamente convinto ormai che la fortuna ci abbia accordata
la sua intera protezione.
</p>

<p>
<span class="pagenum" id="Page_285">[285]</span>
</p>

<p>
Dik, guardate di attaccare e rinforzare le catene. Ne abbiamo
altre in serbo.
</p>

<p>
E noi, Walter, accendiamo la stufa e sgeliamoci le membra
che ne hanno proprio bisogno dopo tanto freddo.
</p>

<p>
— E prepariamoci un pranzetto più o meno luculliano per
riscaldare anche le nostre budella, signor Gastone, — rispose lo
studente. — Corpo di tutti i fulmini di Giove!... La carne dell'orso
mi scendeva nello stomaco come pezzi di ghiaccio.
</p>

<p>
— Lascio a voi preparare la minuta, signor ghiottone.
</p>

<p>
— E vedrete che fagiolata fumante vi preparerò io!... Me
l'ha insegnata la mia povera mamma, e come le faceva eccellenti!...&nbsp;—
</p>

<p>
Il bravo e sempre allegro giovanotto balzò nella vettura per
accendere la stufa prima di tutto, mentre il canadese e Dik
si occupavano dell'allacciamento delle catene che si erano spezzate
durante quella corsa disperata attraverso al <i>pak</i>.
</p>

<p>
Un'ora dopo i tre esploratori si trovavano riuniti intorno
alla stufa, dinanzi ad un pranzetto sapientemente preparato
dallo studente.
</p>

<p>
Avevano proprio bisogno di un po' di calore esterno e sopratutto
interno dopo due giorni, passati quasi a digiuno fra
una temperatura oscillante fra i 42° ed i 45° sotto lo zero.
</p>

<p>
Quantunque avessero desiderato riposarsi alcune ore sui loro
lettucci, il timore che le terribili pressioni potessero ancora sorprenderli
li decise a riprendere senz'altro il viaggio.
</p>

<p>
Lasciarono molto a malincuore quel tiepido ambiente, allietato
dal russare dolcissimo della stufa, e ripresero il loro posto
nella vettura non senza aver prima rifornito il serbatoio della
benzina.
</p>

<p>
Con una volata rapidissima riguadagnarono l'isola di Devon
e dopo una breve fermata per fare il punto, alle tre pomeridiane
tagliavano il 75º parallelo.
</p>

<p>
<span class="pagenum" id="Page_286">[286]</span>
</p>

<p>
Lo stesso giorno, con un tempo relativamente calmo, si accampavano
sulle rive settentrionali di quella vasta terra, di
fronte allo stretto di Jones che era completamente gelato ed in
vista dell'isoletta di Coburg.
</p>

<p>
L'indomani, dopo una notte tranquillissima, rischiarata da
una magnifica aurora boreale, passavano sulla terra di Lincoln,
terra appena esplorata lungo le coste e che si ignora ancora esattamente
se sia una grande isola o se sia congiunta alla terra
di Ellesmore.
</p>

<p>
Il ghiaccio era sempre buono e permetteva all'automobile di
percorrere senza fatica i suoi cinquanta chilometri all'ora.
</p>

<p>
Qualche orso di quando in quando si mostrava, subito salutato
da una scarica di <i>mauser</i>, e anche delle foche e delle
morse apparivano in vicinanza delle coste, presso i buchi che
avevano aperti nei banchi di ghiaccio per venire a respirare e
godersi qualche pallido raggio di sole.
</p>

<p>
Il secondo giorno da che avevano lasciato il <i>pak</i> del golfo
di Boothia, correvano già sulla terra di Ellesmore, una delle ultime
esplorate dai navigatori americani ed europei in questi ultimi
anni.
</p>

<p>
Le difficoltà però cominciavano a farsi sentire di miglio in
miglio che l'automobile si avvicinava al Polo.
</p>

<p>
Dei vasti canali di quando in quando interrompevano la
corsa, canali a mala pena gelati, quantunque il freddo si mantenesse
sempre elevato, obbligando gli esploratori a fare dei
lunghissimi giri.
</p>

<p>
Ora invece erano ammassi formidabili di vecchi <i>ice-bergs</i>, che
la cortissima estate da tanti anni non aveva potuto sciogliere,
che si presentavano dinanzi al treno senza mostrare alcun passaggio,
il che obbligava gli esploratori a perdere delle lunghissime
ore ed a sprecare molta benzina per cercare una salita
abbastanza accessibile.
</p>

<p>
<span class="pagenum" id="Page_287">[287]</span>
</p>

<p>
Ora erano i <i>pak</i> dei larghi stretti aperti al di là della terra
di Ellesmore, che mettevano a dura prova ed a grandi rischi
quei tre animosi — o meglio i due animosi — colle loro pressioni.
</p>

<p>
Da quattro giorni correvano senza posa, talvolta bersagliati
da improvvisi uragani di neve, quando verso il mezzodì del
quinto giorno il treno passò sulla terra di Smith, una delle più
settentrionali e delle meno note.
</p>

<p>
— Prendiamoci ventiquattro ore di riposo, — disse il canadese,
dopo che l'automobile, con grande fatica, ebbe superata
l'alta costa, sprofondando fino all'altezza delle ruote in un
campo di neve non ancora rassodato. — Ne abbiamo bene il
diritto.
</p>

<p>
— È ancora molto lontano questo signor Polo? — chiese lo
studente.
</p>

<p>
— Io spero, fra due giorni, se nulla di grave succede, di
sturare la nostra famosa bottiglia di <i>champagne</i> sull'incrocio dei
meridiani e di vuotarla....
</p>

<p>
— Alla salute dei begli occhi di <i>miss</i> Ellen Perkins, — interruppe
Walter.
</p>

<p>
Il canadese lo guardò socchiudendo più volte gli occhi, poi
rispose bruscamente:
</p>

<p>
— No.... alla nostra. Pranziamo; e poi, giacchè il vento non
ci tormenta e la temperatura è diventata stranamente mite,
andremo ad esplorare un po' il paese ed a cacciare.&nbsp;—
</p>

<div class="chapter">
<p><span class="pagenum" id="Page_288">[288]</span></p>

<h2 id="cap23">CAPITOLO XXIII.
<span class="smaller">L'ultimo mammouth?</span></h2>
</div>

<p>
Come ebbero mangiato in fretta per approfittare delle poche
ore di luce che rimanevano, avvicinandosi rapidamente la lunga
notte polare, i tre esploratori che sentivano un grande bisogno
di muoversi per combattere il torpore che li invadeva in causa
del grande freddo, presero le armi e si allontanarono verso il
settentrione, colla speranza di fare l'incontro di qualche orso.
</p>

<p>
Ne avevano già veduti parecchi durante la loro fulminea
corsa e si tenevano certi di sparare non pochi colpi di fucile.
</p>

<p>
Pel treno, affondato nella neve fino alla parte inferiore dello
<i>chassis</i>, non avevano nulla da temere, tanto più che avevano
prima sprangato il carrozzone il quale conteneva i viveri.
</p>

<p>
La selvaggina non si presentava troppo abbondante. Qualche
volpe polare scappava con velocità fulminea, sfidando le
palle che lo studente le sparava dietro senza riuscire a colpirle;
abbondavano invece i volatili, specialmente i borgomastri
ed i gabbiani, ma nessuno pensava a sprecare delle munizioni
diventate ormai piuttosto scarse.
</p>

<p>
Avevano percorso un paio di chilometri quando, con loro
grande sorpresa, trovarono impresse sulla neve delle orme gigantesche
che non potevano essere state prodotte dalle zampe
di orsi bianchi, gli animali più grossi fino allora conosciuti.
</p>

<p>
— Signor Gastone, — chiese lo studente, al colmo dello
stupore. — Quale bestione può aver impresse su questa neve
queste orme?&nbsp;—
</p>

<div class="figcenter"><a id="fi288a"></a>
  <img src="images/i288a.jpg" alt="" />
<p class="caption">Il <i>mammouth</i>, spaventato da quelle detonazioni.... (Cap. XXIII).</p>
</div>

<p>
<span class="pagenum" id="Page_289">[289]</span>
</p>

<p>
Il canadese invece di rispondere si era curvato, guardandole
attentamente.
</p>

<p>
— È strano!... — esclamò finalmente. — Si direbbero traccie
di elefanti!...&nbsp;—
</p>

<p>
Lo studente rispose con una sonora risata.
</p>

<p>
— Degli elefanti al Polo!... Ah!... Signor Gastone, che cosa
dite voi mai?
</p>

<p>
— Vi stupite?
</p>

<p>
— Non siamo già all'equatore. Non sentite questo freddo
cane?
</p>

<p>
— E allora?
</p>

<p>
— Vorreste proprio dire che queste traccie somigliano a
quelle d'un pachiderma?
</p>

<p>
— Pachiderma: ben detto, mio caro Walter, perchè la bestia
che è passata per di qua non può appartenere che a quella
famiglia.
</p>

<p>
— Volete scherzare, signor Gastone.
</p>

<p>
— Niente affatto. Chi può assicurare che i giganteschi mammouth,
quei fratelli degli elefanti, che un tempo popolavano
queste regioni, siano veramente tutti scomparsi? Chi ha esplorate
queste terre per affermare ciò?
</p>

<p>
— Infatti, signore, io ho letto in non so quale libro della
biblioteca di Cambridge, che in tempi remoti i mammouth abitavano
la Siberia e le grandi isole dell'oceano polare.
</p>

<p>
— Non tanto remoti quanto credete, amico, — rispose il
canadese. — Nel 1900, se ben ricordo, giungeva all'Accademia
di Pietroburgo la strabiliante notizia che un cosacco aveva scoperto
sulle spiaggie dell'oceano polare, in un luogo assolutamente
deserto, il cadavere di uno di quei colossali pachidermi
in uno stato di conservazione splendido.
</p>

<p>
Aveva ancora intorno alle sue ossa la carne, e la pelle era
ancora coperta di peli: non gli mancava che la proboscide.
</p>

<p>
<span class="pagenum" id="Page_290">[290]</span>
</p>

<p>
— Nel 1900 avete detto?
</p>

<p>
— Sì, Walter. Ammetto che il ghiaccio abbia conservato a
lungo la carne di quel colosso, ma ammetterete pure che non
l'avrà conservata per secoli e secoli.
</p>

<p>
Ciò vuol dire che i <i>mammouth</i> se sono veramente tutti
scomparsi, sono finiti molto recentemente.
</p>

<p>
Ed infatti Behering affermava di aver veduto sulle isole
dello stretto degli animali giganteschi, i quali potevano benissimo
essere dei pachidermi.
</p>

<p>
— E fu ricuperato quell'animalaccio?
</p>

<p>
— Il governo russo, appresa la notizia di quella scoperta,
mandò subito in Siberia il conservatore delle collezioni zoologiche
di Pietroburgo, ed il <i>mammouth</i>, che si era affondato in
mezzo ai ghiacci, poco lontano dal villaggio di Sredne Kolynk,
fu portato in Russia non senza grandi difficoltà, non esistendo
allora nessuna linea ferroviaria fino agli Urali.
</p>

<p>
Oggi lo scheletro di quel bestione figura nel museo imperiale
di Pietroburgo.
</p>

<p>
— Che non siano proprio tutti scomparsi?
</p>

<p>
— Chi lo sa?... Qualcuno può essere sopravvissuto.
</p>

<p>
— Corpo di Giove!... Una caccia all'elefante al Polo!... Chi
ci crederebbe? Signor Gastone, seguiamo queste tracce.
</p>

<p>
— Certo, Walter.
</p>

<p>
— Ho udito narrare che la tromba degli elefanti è un vero
manicaretto.
</p>

<p>
— Così si afferma.
</p>

<p>
— Corpo di tutti i fulmini di Giove!... Se potessi assaggiarla
anch'io!...
</p>

<p>
— Guadagnatevela, signor ghiottone.
</p>

<p>
— È quello che tenterò di fare.
</p>

<p>
— Allora in marcia dietro le orme.&nbsp;—
</p>

<p>
I tre uomini esaminarono prima i fucili, trattandosi d'una
<span class="pagenum" id="Page_291">[291]</span>
caccia tutt'altro che facile, poichè se il <i>mammouth</i> era un animale
tranquillo quando non era disturbato, diventava invece, al
pari degli elefanti, terribile se assalito; poi si misero in marcia
risolutissimi a scovare quell'animale che fino allora si credeva
scomparso da qualche centinaio d'anni se non di più.
</p>

<p>
Le larghe orme si dirigevano verso un picco isolato, contornato
da colossali <i>ice-bergs</i> alla sua base e che probabilmente
doveva essere un isolotto.
</p>

<p>
Giunti a duecento metri, i tre cacciatori, con loro non poca
sorpresa, scopersero due traccie.
</p>

<p>
Una si dirigeva verso ponente del picco e l'altra verso
oriente. Erano due i colossali pachidermi od uno solo che aveva
girato e rigirato intorno agli <i>ice-bergs</i>?
</p>

<p>
— Dik, — disse il canadese, — se vi trovaste dinanzi ad
un simile animale, avreste paura?&nbsp;—
</p>

<p>
Un sorriso quasi sprezzante spuntò sulle labbra dello <i>chaffeur</i>.
</p>

<p>
— Un uomo che ha ucciso più di venticinque balene può
affrontare un elefante, a qualunque razza appartenga, — disse. — Gli
sparerò dentro il naso.
</p>

<p>
— Allora voi girate il picco verso ponente, mentre noi lo
gireremo verso levante e se lo trovate spingetelo contro.
</p>

<p>
— Va bene, — rispose l'ex-baleniere.
</p>

<p>
Accese la sua pipa, quantunque avesse poche probabilità di
fare molte tirate, in causa del freddo sempre intensissimo, e si
allontanò col fucile sulle spalle.
</p>

<p>
Il canadese e lo studente, dopo aver esaminate nuovamente
le orme, si misero a loro volta in marcia, girando il picco in
senso contrario.
</p>

<p>
Un ardore bellicoso animava entrambi. La prospettiva d'una
caccia così colossale li esaltava, unita alla grande curiosità di
vedere, ancora vivente, un animale appartenente alla razza antidiluviana,
<span class="pagenum" id="Page_292">[292]</span>
scampato chissà per quale miracolo alla formidabile
sommersione della crosta terrestre.
</p>

<p>
Le traccie continuavano, traccie profonde, formate da cinque
unghie assai larghe che avevano perfino spezzato il ghiaccio.
</p>

<p>
Non si poteva ormai più dubitare che si trattasse veramente
d'un <i>mammouth</i> o di qualche altro animale simile, forse
l'ultimo della sua razza sperdutosi sugli ultimi confini della
terra di Ellesmore.
</p>

<p>
I due cacciatori raggiunsero l'estrema punta del picco che
scendeva verso levante in forma d'uno sperone colossale, e piegarono
verso il settentrione per incontrarsi con Dik che doveva
procedere dal lato opposto.
</p>

<p>
Le traccie continuavano ma l'animale non compariva. Forse
pascolava dall'altra parte, spaccando il ghiaccio colle robustissime
zanne per mettere allo scoperto i pochi muschi ed i licheni
sepolti sotto.
</p>

<p>
Già cominciavano a disperare d'incontrarsi con quel colosso,
quando uno sparo rimbombò a poca distanza seguito da un urlo
acutissimo che li fece trasalire.
</p>

<p>
— Aiuto!... Aiuto!...
</p>

<p>
— Dik!... La voce di Dik!... — gridò Walter, prendendo lo
slancio. — Signor Gastone, accorriamo!...
</p>

<p>
— Sì, preparate il fucile!... — rispose il canadese, con
voce soffocata. — Il <i>mammouth</i> ha assalito il baleniere!&nbsp;—
</p>

<p>
Girarono a gran corsa una specie di bastione che si stendeva
sul fianco settentrionale del picco, ed uno spettacolo terrificante
si offerse ai loro sguardi.
</p>

<p>
Un animale gigantesco, assai più grosso e più alto d'un elefante,
armato di due lunghissime zanne ricurve in alto, d'un
avorio bianchissimo, aveva afferrato l'ex-baleniere colla sua
tromba e lo scuoteva furiosamente a venti metri dal suolo, barrendo
spaventosamente.
</p>

<p>
<span class="pagenum" id="Page_293">[293]</span>
</p>

<p>
Il disgraziato <i>chaffeur</i>, semi-soffocato da quella poderosa
stretta, agitava pazzamente le braccia e le gambe gettando
delle grida orribili.
</p>

<p>
Il signor di Montcalm in pochi salti raggiunse il colossale
pachiderma, imbracciò il fucile e sparò uno dietro l'altro, con
una calma meravigliosa, sei colpi, mirando le spalle anzichè la
testa.
</p>

<p>
Il pachiderma, spaventato da tutte quelle detonazioni che si
succedevano senza tregua e colpito in pieno, sciolse la tromba
lasciando cadere Dik in mezzo ad un ammasso di neve fortunatamente
non ancora gelata, scosse le larghe orecchie, lanciò
un formidabile grido di guerra che si ripercosse contro i fianchi
della montagna e si scagliò innanzi, cercando di precipitarsi
verso lo stretto di Smith che era poco lontano.
</p>

<p>
Altri sei colpi rimbombarono in quel momento. Walter, passato
il primo istante di stupore, a sua volta vuotava il serbatoio
del suo <i>mauser</i>.
</p>

<p>
Il colosso si fermò un momento lasciandosi fucilare quasi a
bruciapelo, lanciò tre o quattro barriti spaventevoli, poi, quantunque
avesse in corpo ben dodici palle, riprese la corsa verso
la spiaggia.
</p>

<p>
Giunto però sulla ripa si fermò nuovamente lasciando penzolare,
quasi inerte, la sua proboscide pelosa, scosse le orecchie,
poi rovinò sul <i>pak</i> sottostante con un cupo rimbombo.
</p>

<p>
L'ultimo <i>mammouth</i> era morto!...
</p>

<p>
Mentre fuggiva, il canadese si era slanciato verso Dik il
quale si teneva le mani strette ai fianchi.
</p>

<p>
— Siete ferito, Dik? — gli chiese premurosamente.
</p>

<p>
— Bah!... — rispose lo strano uomo con un sorriso. — I
balenieri hanno le costole dure. Se però tardavate un istante a
giungere, non so se avrebbero resistito ad un'altra stretta.
</p>

<p>
Quei bestioni posseggono la forza delle balene.&nbsp;—
</p>

<p>
<span class="pagenum" id="Page_294">[294]</span>
</p>

<p>
Si alzò senza dimostrare alcuna sofferenza, incrociò le braccia
e dopo d'aver guardato lo studente che si era precipitato
dietro al <i>mammouth</i>, gli disse:
</p>

<p>
— Signor di Montcalm, vi devo la vita.
</p>

<p>
— Mi è costato ben poco a conservarvela. Al mio posto voi
avreste fatto altrettanto.
</p>

<p>
— Non lo so, signore, — rispose l'ex-baleniere, con voce
grave.
</p>

<p>
— Che cosa vorreste dire, Dik? — chiese il signor di Montcalm
con stupore.
</p>

<p>
— Che avendomi salvata la pelle, io vi condurrò al Polo.
</p>

<p>
— Dik!... Siete impazzito? Io non riesco a comprendervi.
</p>

<p>
— Mi comprenderete subito quando vi dirò che <i>mister</i> Torpon
mi ha dato diecimila dollari per impedirvi di andare al
Polo.
</p>

<p>
— Miserabile!... — gridò il canadese, levandosi la rivoltella
che portava alla cintura e puntandogliela contro.
</p>

<p>
— Uccidetemi pure, — disse l'ex-baleniere. — Siete nel vostro
diritto.&nbsp;—
</p>

<p>
Il canadese aveva subito abbassata l'arma, poi l'aveva rimessa
nella guardia.
</p>

<p>
— Vi ha versato diecimila dollari!... — esclamò.
</p>

<p>
— Sì, signor di Montcalm.
</p>

<p>
— Mi aspettavo qualche brutto tiro da parte di quel yankee.
Mi stupisce però che voi vi siate lasciato comperare da
quell'uomo.
</p>

<p>
— Sono un miserabile, signore, — rispose Dik, con voce
sorda. — Che cosa volete? Quei diecimila dollari caduti dal
cielo mi avevano acciecato.
</p>

<p>
In quel momento pensavo con quella somma di armare una
piccola goletta e di ritornare baleniere per mio conto.
</p>

<p>
— Confessate di aver cercato di rovinare il nostro motore?
</p>

<p>
<span class="pagenum" id="Page_295">[295]</span>
</p>

<p>
— Lo confesso.
</p>

<p>
— Disgraziato, e non pensavate che perdendo noi nelle solitudini
gelate del Polo perdevate anche voi?
</p>

<p>
— A questo non ci avevo pensato.
</p>

<p>
— Io avrei il diritto di uccidervi.
</p>

<p>
— Non ve lo contesto: se volete, armate la vostra rivoltella
e finitemi. Questa vita che voi avete strappata alla proboscide
di quel bestione vi appartiene.
</p>

<p>
— No, — disse il canadese. — Io non commetterò mai un
assassinio così, a sangue freddo, ma vi avverto Dik, che se vi
sorprendo a guastare la mia automobile vi ammazzerò come un
cane, e vi avverto pure che io sono un uomo da mantenere la
parola.
</p>

<p>
— E farete bene, signor di Montcalm. Dovendovi però
troppa riconoscenza, siate sicuro che io farò tutti gli sforzi possibili
per condurvi al Polo.
</p>

<p>
— Non se ne parli più di questo affare. Se il destino mi
farà incontrare Torpon, qualche cosa di terribile succederà, e
le nevi immacolate del Polo si tingeranno per la prima volta di
sangue umano.
</p>

<p>
Seguitemi: andiamo a vedere l'ultimo <i>mammouth</i>, poichè sono
certo che è l'ultimo della sua razza.
</p>

<p>
— Mi avete perdonato, signor di Montcalm?
</p>

<p>
— Vi ho detto di sì, — rispose un po' asciutto il canadese.
</p>

<p>
— Vi giuro che sarò da questo momento il vostro fedele
marinaio.
</p>

<p>
— Vedremo.&nbsp;—
</p>

<p>
Raccolse il fucile e si diresse verso la spiaggia, dove si udiva
lo studente strepitare come un'oca marina.
</p>

<p>
In meno di cinque minuti i due esploratori raggiunsero la
ripa dalla quale era rotolato sul <i>pak</i> il gigantesco animale.
</p>

<p>
Il ghiaccio che copriva il canale di Smith doveva avere uno
<span class="pagenum" id="Page_296">[296]</span>
spessore enorme, poichè non aveva ceduto sotto l'enorme urto,
sicchè il colosso non si era sprofondato nel mare.
</p>

<p>
Giaceva rovesciato sul fianco sinistro, colla proboscide tesa
dalla quale era uscita una larga pozza di sangue, colla bocca
spalancata dalla quale era sfuggito l'ultimo barrito e l'ultimo
rantolo. Una delle sue gigantesche zanne si era spezzata ed era
rimbalzata a cinque o sei metri dal corpo; l'altra invece si
ergeva ancora minacciosa, arcuata in alto, molto più bianca
dei denti degli ippopotami che danno il miglior avorio, assai
superiore a quello degli elefanti.
</p>

<p>
— Che sia proprio un vero <i>mammouth</i>, signor Gastone? — chiese
Walter al canadese, girando e rigirando intorno alla
mostruosa massa.
</p>

<p>
— Avete mai veduto degli elefanti con delle zanne così arcuate?
</p>

<p>
— Io no.
</p>

<p>
— E così coperti di pelo? Se guardate bene il pelame è di
due tinte diverse: uno breve, fitto, rossastro ed il secondo più
lungo e più biondastro.
</p>

<p>
— Infatti è vero.
</p>

<p>
— Anche la coda è diversa da quella degli elefanti: guardatela.
È più breve, poichè non misura più di cinquanta o sessanta
centimetri ed è formata esclusivamente da peli neri.
</p>

<p>
— E questi colossi devono possedere una vitalità straordinaria.
Dodici palle e palle di <i>mauser</i> e sparate, almeno da parte
mia, in direzione del cuore.
</p>

<p>
— Mio caro, nel <i>mammouth</i> scoperto a Sredne Kolynk si è
potuto constatare che le pareti del cuore avevano la bagatella
di cinque centimetri di spessore.
</p>

<p>
— E sono intelligenti questi animali?
</p>

<p>
— Non meno degli elefanti, avendo il loro cervello uno sviluppo
quasi eguale.
</p>

<p>
<span class="pagenum" id="Page_297">[297]</span>
</p>

<p>
— E voi dite che un tempo erano numerosissimi in queste
regioni?
</p>

<p>
— Non solo qui, bensì, ma in Siberia e perfino allo Spitzberg.
</p>

<p>
— E perchè sono scomparsi? Distrutti a poco a poco dal
freddo o dalla fame?
</p>

<p>
— No, gli scienziati danno una versione ben diversa. La
causa che ha determinato la fine di questi colossi, che secoli indietro
dovevano essere numerosissimi, a giudicarlo dalla grande
quantità d'ossami che si scoprono continuamente, specialmente
in Siberia, la si deve cercare nel movimento dei ghiacciai.
</p>

<p>
Rotolando questi, attraverso le valli, continuamente dei
massi, vi formavano delle vere trappole sulle quali i <i>mammouth</i>
si arrischiavano per cercare i muschi ed i licheni dei quali avevano
bisogno per nutrirsi.
</p>

<p>
L'enorme peso degli animali sfondava quelle croste di ghiaccio
ed i disgraziati precipitavano in gran numero dentro quelle
trappole senza poter poi più uscire.
</p>

<p>
Infatti tutti gli avanzi dei <i>mammouth</i> si sono sempre trovati
a dieci e perfino a quindici metri sotto lo strato attuale del
ghiaccio.
</p>

<p>
Dik, andate a prendere un paio di scuri e tagliate un pezzo
di proboscide, — continuò il canadese, volgendosi verso lo <i>chaffeur</i>. — Noi
l'assaggeremo, è vero Walter?
</p>

<p>
— Ve la preparerò in salsa piccante.
</p>

<p>
— Come vorrete, amico, — rispose il canadese, ridendo.
</p>

<p>
Mezz'ora dopo i tre uomini tornavano al treno reggendo a
grande stento mezza tromba del disgraziato animale, la quale
non pesava meno di centocinquanta chilogrammi, aumentando
così considerevolmente le loro provviste diventate già piuttosto
scarse.
</p>

<div class="chapter">
<p><span class="pagenum" id="Page_298">[298]</span></p>

<h2 id="cap24">CAPITOLO XXIV.
<span class="smaller">Un duello al Polo.</span></h2>
</div>

<p>
Nel pomeriggio, dopo una vera scorpacciata di carne di
<i>mammouth</i> sapientemente preparata dallo studente con grande
abbondanza di droghe e di pepe per toglierle quel sapore di
selvatico che si riscontra in tutti i grossi animali, il treno riprendeva
la sua corsa.
</p>

<p>
Ormai soli dieci gradi, ossia seicento miglia, li separavano
dal Polo, una vera inezia se potevano trovare il ghiaccio sempre
buono.
</p>

<p>
In tre giorni, e fors'anche in minor tempo, quella distanza
poteva essere superata anche senza troppo spingere l'automobile.
</p>

<p>
Dopo essersi assicurati del buono stato del ghiaccio steso
sullo stretto di Smith, lasciarono la terra di Ellesmore e scesero
sul <i>pak</i> per raggiungere la terra di Grinnell, le cui coste
si profilavano distintamente sul limpido orizzonte.
</p>

<p>
Enormi <i>ice-bergs</i> si erano radunati nel vasto canale, piantandosi
saldamente sul campo di ghiaccio e formando qua e là
delle barriere le quali interrompevano sovente la corsa del
treno, costringendolo a perlustrare per miglia e miglia prima di
poter trovare un passaggio.
</p>

<p>
Fortunatamente in quel momento le pressioni non si facevano
sentire che assai leggermente.
</p>

<p>
Di quando in quando il campo di ghiaccio vibrava e muggiva
<span class="pagenum" id="Page_299">[299]</span>
e qualche <i>ice-berg</i>, perduto l'equilibrio, strapiombava sul
<i>pak</i> con un fragore assordante, aprendosi uno squarcio attraverso
a cui l'acqua del mare saliva spumeggiando e rimbalzando.
Gli uccelli marini, che erano tornati numerosissimi, e che
nidificavano sui fianchi o sulle cime di quei colossi, scappavano
via spaventati, mentre migliaia e migliaia di uova si fracassavano
sul ghiaccio, gigantesche frittate perdute, come diceva,
molto amaramente lo studente, il quale non aveva ancora potuto,
fino allora, permettersi il lusso di regalarsene una.
</p>

<p>
Tre ore dopo l'automobile, varcato lo stretto, saliva la terra
di Grinnell, una terra assai accidentata, cosparsa di profondi
<i>fiords</i> e tagliata in vari sensi da catene di montagne di considerevole
altezza.
</p>

<p>
È una delle ultime conosciute, che si stende di fronte agli
estremi limiti settentrionali della Groenlandia, da cui è separata
dal canale di Kennedy e più oltre da quello di Robison.
</p>

<p>
Quantunque non formi che una massa sola, si divide in due
terre un po' separate dalla lunga baia di Lady Franklin, chiamandosi
quella più boreale terra di Grant, nome datole dagli
esploratori americani in memoria del loro glorioso Presidente.
</p>

<p>
Essendo la parte occidentale piuttosto piana, il treno piegò
verso quella direzione per raggiungere il Greely <i>fiord</i> e più
tardi la costa di Garfield; nondimeno dovette ben presto rallentare
la corsa poichè i ghiacciai delle montagne orientali avevano
già spinto molto innanzi le loro enormi masse di ghiaccio,
disperdendole in tutte le direzioni.
</p>

<p>
Dik, che ormai dirigeva risolutamente la corsa, premuroso
di mostrare al canadese il suo pentimento pei tradimenti passati,
era costretto suo malgrado a fare delle frequenti fermate,
delle quali d'altronde approfittavano i suoi compagni per sparare
sugli orsi bianchi e sui buoi muschiati che si mostravano
numerosissimi.
</p>

<p>
<span class="pagenum" id="Page_300">[300]</span>
</p>

<p>
Una cosa aveva colpito gli esploratori: la improvvisa mitezza
del clima.
</p>

<p>
Mentre più si avvicinavano al Grande Nord, la temperatura,
invece di aumentare vertiginosamente, scemava di ora in ora.
</p>

<p>
Il sole splendeva magnifico, durante le quattro o cinque ore
che rimaneva sull'orizzonte, poichè la lunga notte polare s'avvicinava
a grandi passi; l'aria si manteneva sgombra di nebbie
ed aveva una mollezza che contrastava stranamente coll'altezza
dei paralleli, i quali ormai toccavano l'82º.
</p>

<p>
— Che esista realmente un mare libero intorno al Polo,
come hanno affermato tanti navigatori, cominciando da Barentz? — si
chiedeva continuamente il canadese. — Se questa temperatura
continua a diminuire invece di aumentare, come sarebbe
nel suo diritto, noi fra poco troveremo gli ultimi canali quasi
sgombri dai ghiacci.
</p>

<p>
Fortunatamente ho portato con me un canotto di <i>cauciu</i> e
mi spingerò da solo verso il Polo.
</p>

<p>
Ah!... Io non tornerò senza averlo veduto e senza avere
spiegata lassù la bandiera della vecchia Francia.&nbsp;—
</p>

<p>
Alla sera il treno, dopo una traversata assai laboriosa, si arrestava
sulle rive del Greely <i>fiord</i>. Erano allora appena le tre
pomeridiane ed il sole era già tramontato.
</p>

<p>
Non essendovi nè luna, nè stelle, nè aurora boreale, i tre
esploratori si accamparono poco lungi dal <i>pak</i>, non fidandosi
di attraversarlo per paura che non fosse abbastanza solido per
reggere il peso del treno.
</p>

<p>
La temperatura, che diventava sempre più dolce, li costringeva
ormai a diffidare del ghiaccio marino.
</p>

<p>
Alle nove del mattino, quando un leggiero barlume di luce
cominciava a mostrarsi verso levante, riprendevano la marcia
a piccola velocità, girando il <i>fiord</i> il quale era formato da aspre
colline non sempre accessibili, e verso le undici, al primo raggio
<span class="pagenum" id="Page_301">[301]</span>
di sole, passavano sulla terra di Grant, terra assolutamente deserta,
poco nota, che spinge le sue spiaggie fino al canale di
Robison, l'ultimo esplorato.
</p>

<p>
Anche l'83º parallelo era stato felicemente superato. Sette
gradi ancora ed il Polo, quel terribile polo che in quattro o cinque
secoli aveva divorate tante vittime umane per non lasciarsi
togliere il velo misterioso che lo copriva, era vinto.
</p>

<p>
— Avanti giorno e notte, — disse il canadese a Dik, preso
da un improvviso entusiasmo. — Vi offro mille dollari ogni
grado che mi farete vincere.
</p>

<p>
— Ed io vi prometto di intascarli, — aveva risposto l'ex-baleniere. — <i>Master</i>
Torpon per me ora è morto!...&nbsp;—
</p>

<p>
Ed il treno era subito ripartito a grande velocità, salendo e
scendendo le larghe ondulazioni della pianura gelata, sprofondando
però talvolta entro la neve rammollita da quello strano
tiepore che non aveva cessato di aumentare.
</p>

<p>
Al tramonto anche la terra di Grant, l'ultima rilevata ed
osservata dagli esploratori artici, arrestatisi allo stretto di Robison
ed alla baia di Morkham, era attraversata.
</p>

<p>
Malgrado i molteplici ostacoli, Dik aveva condotto meravigliosamente
il treno, imprimendogli talvolta una velocità di sessanta
e perfino di settanta miglia.
</p>

<p>
Al di là dell'ultima terra esplorata dagli audaci navigatori
americani ed europei, si stendevano parecchie isole che sembravano
picchi vulcanici emersi dal mare chissà in quali lontane
epoche, congiunte fra di loro da terre basse e contornate da
ghiacci ancora abbastanza solidi per reggere il treno.
</p>

<p>
Non vi era però da fidarsi gran che. La temperatura non
cessava di scemare, e verso il settentrione apparivano degli
ampi canali d'acqua libera, quantunque ingombri d'<i>ice-bergs</i>
natanti, vecchi forse da secoli.
</p>

<p>
— Adagio Dik e scandagliamo prima il ghiaccio, — disse
<span class="pagenum" id="Page_302">[302]</span>
il canadese, il quale temeva che da un istante all'altro il <i>pak</i>
cedesse sotto il peso del treno e li facesse scomparire nei baratri
dell'oceano artico. — E noi, Walter, gonfiamo il canotto
<i>cauciu</i> e teniamolo pronto.
</p>

<p>
Non è di grande portata, tuttavia potrà, in caso disperato,
reggerci.&nbsp;—
</p>

<p>
L'automobile ormai non avanzava che con estrema lentezza,
passando da un'isola all'altra, non senza che Dik, esperto
conoscitore dei ghiacci, avesse prima provata la solidità dei
campi di ghiaccio.
</p>

<p>
L'89º parallelo era stato già superato quando il treno, dopo
d'aver attraversato un'isoletta di mediocre vastità, si trovò improvvisamente
dinanzi ad una distesa d'acqua intensamente azzurra,
ingombra solamente da enormi montagne di ghiaccio che
il vento del nord faceva oscillare spaventosamente ed urtare le
une contro le altre con rombi che impressionavano.
</p>

<p>
Un picco aguzzo, tutto coperto di ghiaccio, forse un antico
vulcano, dai fianchi quasi inaccessibili, spiccava su quel mare
libero che una superba aurora boreale, sprigionatasi in quel
momento, tingeva d'un rosso vivissimo.
</p>

<p>
Il canadese mandò un grido altissimo:
</p>

<p>
— Ecco uno dei due cardini del mondo!... Il Polo è là!...
Dik, il canotto!...
</p>

<p>
— Il polo!... Quello è il polo!... — esclamò lo studente.
</p>

<p>
— Sì, Walter: domani a mezzodì io farò il punto, e vedrete
che è proprio sul vertice di quel picco che s'incrociano tutti i
meridiani del mondo.
</p>

<p>
— Possibile, signore?
</p>

<p>
— Che cosa credevate di trovare dunque voi al Polo? La
luna forse, o tutti i vostri fulmini di Giove riuniti in fascio?
</p>

<p>
— Non lo so, signor Gastone, — rispose lo studente, che
pareva sbalordito.
</p>

<p>
<span class="pagenum" id="Page_303">[303]</span>
</p>

<p>
— Dik, il canotto!... — ripetè il canadese. — Metteteci dentro
la gloriosa bandiera della vecchia Francia.
</p>

<p>
— Eccomi, signore, — rispose l'ex-baleniere uscendo di sotto
il carrozzone, dove in un cassetto di ferro si trovava il canotto
ben ripiegato, coi pezzi dell'armatura, i due remi e la pompa
premente per gonfiarlo.
</p>

<p>
Lo studente era accorso in suo aiuto.
</p>

<p>
In dieci minuti la piccola imbarcazione, capace di portare
non più di due uomini, fu gonfiata, armata e portata sulla
spiaggia.
</p>

<p>
— Lasciate che per ora io solo prenda possesso del Polo
nord, — disse il canadese con voce grave, fissando e spiegando
sulla poppa una piccola bandiera coi colori di Francia.
</p>

<p>
— Ne avete il diritto, signor Gastone, — rispose lo studente. — A
voi spetta pel primo di posare i piedi sul cardine
boreale dell'orbe terracqueo.&nbsp;—
</p>

<p>
Il canadese aveva già afferrati i remi, quando un colpo di
fucile rimbombò sul mare libero, ripercuotendosi fragorosamente
fra i monti di ghiaccio.
</p>

<p>
— Uno sparo.... qui.... a due passi dal Polo!.... — esclamò
il signor di Montcalm con vivo stupore.
</p>

<p>
Poi un nome gli sfuggì:
</p>

<p>
— Torpon!...&nbsp;—
</p>

<p>
Dik e Walter si erano slanciati giù dalla spiaggia, spingendo
i loro sguardi al largo.
</p>

<p>
In quel momento un secondo sparo rimbombò, e sui fianchi
d'un enorme <i>ice-berg</i>, il quale oscillava spaventosamente a
cinque o seicento metri dalla sponda, salì una nuvoletta di fumo.
</p>

<p>
— Un uomo laggiù!... — disse l'ex-baleniere.
</p>

<p>
— Aspettatemi qui!... — gridò il canadese. — Chiunque
sia cercherò di salvarlo.&nbsp;—
</p>

<p>
Afferrò i remi e fece volare il canotto sulle acque spingendolo
<span class="pagenum" id="Page_304">[304]</span>
verso la gigantesca montagna di ghiaccio la quale, quantunque
il mare fosse calmo, continuava a rollare come se fosse
lì lì per perdere l'equilibrio e rovesciarsi.
</p>

<p>
Su una specie di piattaforma che declinava verso l'acqua,
una forma umana era comparsa ed agitava pazzamente le braccia,
urlando a squarciagola:
</p>

<p>
— <i>Help!... Help!</i>...["Aiuto!"].&nbsp;—
</p>

<p>
Il canadese, abilissimo canottiere, come tutti i suoi compatriotti
del S. Lorenzo, in pochi minuti attraversò la distanza,
gettò un gancio sul ghiaccio e balzò sulla piattaforma.
</p>

<p>
L'uomo che gridava era scomparso qualche istante prima
dietro una sporgenza.
</p>

<p>
— Dove siete? — gridò il canadese. — Sono venuto a salvarvi!...
Non abbiate alcun timore!...&nbsp;—
</p>

<p>
Aveva già raggiunta la cima della piattaforma, quando un
uomo gli rovinò addosso, bestemmiando.
</p>

<p>
Stringeva fra le mani un fucile, impugnandolo per la canna.
</p>

<p>
— Ah!... Miserabile!... — gridò, con accento feroce. — Ti
ho trovato finalmente ed ora ti uccido!... Tu non andrai al
Polo!...
</p>

<p>
— Voi.... Torpon!... — aveva gridato il canadese, balzando
indietro. — Disgraziato, che cosa volete fare?&nbsp;—
</p>

<p>
Era proprio il <i>yankee</i>, il suo rivale, che gli stava dinanzi, spaventosamente
dimagrito, colla pazzia negli sguardi, il viso
smunto, col naso gelato e già intaccato dalla cancrena.
</p>

<p>
Che cosa era toccato a quel miserabile, ritrovato in vista,
anzi a poche centinaia di metri dal Polo? Dov'era la sua automobile?
Dov'erano i suoi compagni, poichè non era ammissibile
che si fosse slanciato da solo nella grande e perigliosa impresa?
</p>

<div class="figcenter"><a id="fi304a"></a>
  <img src="images/i304a.jpg" alt="" />
<p class="caption">Il canadese volle andar solo ad inalberare la bandiera... (Cap. XXV).</p>
</div>

<p>
— Giù quel fucile!... — gridò il canadese, estraendo rapidamente
il <i>bowie-knife</i> che portava appeso alla cintola, e che era
<span class="pagenum" id="Page_305">[305]</span>
l'unica arma che in quel momento possedeva. — Io non voglio
farvi alcun male, <i>mister</i> Torpon, quantunque abbiate ordito
contro di me dei tradimenti infami!...&nbsp;—
</p>

<p>
Lo <i>yankee</i> rispose con uno scoppio di risa, e dardeggiò sul suo
rivale uno sguardo feroce.
</p>

<p>
— Io non ho potuto andare al Polo quando già stavo per
metterci il piede, — disse con voce cupa. — Il freddo ha spento
i miei due compagni e l'oceano ha inghiottita la mia automobile,
ma nemmeno voi andrete al Polo, signor di Montcalm.
</p>

<p>
Già se anche io ci andassi, <i>miss</i> Ellen non mi vorrebbe più
ora che il mio naso è putrido.
</p>

<p>
Guardatevi: non ho più che una sola cartuccia, perchè le due
ultime le ho sacrificate per richiamare la vostra attenzione, però
ho ancora abbastanza forza per uccidervi.
</p>

<p>
Nessuno di noi guarderà più mai gli occhi di quella terribile
e crudele fanciulla!...
</p>

<p>
— Giù quel fucile, <i>mister</i> Torpon, — ripetè con tono minaccioso
il canadese. — Vi ripeto che non voglio farvi alcun male
e che vi ricondurrò sul continente, perdonandovi i vostri tradimenti.
</p>

<p>
— Quali? — chiese ironicamente l'americano.
</p>

<p>
— Dik, il mio <i>chaffeur</i>, mi ha narrato tutto.
</p>

<p>
— Ecco una grande canaglia: mi prende diecimila dollari e
vi lascia giungere al Polo. Bisogna che vi uccida tutti!...&nbsp;—
</p>

<p>
Con un balzo improvviso si era scagliato sul canadese, mandando
un ruggito di belva.
</p>

<p>
Il suo avversario che già si teneva in guardia, aspettandosi
qualche brutto giuoco da parte di quell'uomo a cui le sofferenze
avevano guastato il cervello, con un salto di fianco si
sottrasse al calcio del fucile che avrebbe dovuto spaccargli la
testa, poi gli si precipitò addosso afferrandolo strettamente e
gridando:
</p>

<p>
<span class="pagenum" id="Page_306">[306]</span>
</p>

<p>
— Arrenditi!... Ho un coltello nelle mie mani!...&nbsp;—
</p>

<p>
La risposta fu una bestemmia seguita da uno scroscio di
risa.
</p>

<p>
L'americano aveva lasciato cadere la carabina ed aveva, a
sua volta, avvinghiato il canadese, cercando di spingerlo giù
dalla piattaforma e scaraventarlo nel mare.
</p>

<p>
Una lotta terribile, feroce, si era impegnata fra i due uomini,
i quali ormai non avevano altre armi che le loro mani,
poichè anche il canadese si era lasciato sfuggire il <i>bowie-knife</i>.
</p>

<p>
Erano caduti sul ghiaccio e si rotolavano tentando di
sopraffarsi e scambiandosi, quando potevano, dei poderosi
pugni.
</p>

<p>
Imprecazioni e ruggiti di belve in furore sfuggivano dalle
loro labbra.
</p>

<p>
Walter e Dik, impotenti, assistevano a quella lotta selvaggia
senza nulla poter tentare, poichè il canotto era rimasto
fisso al ghiaccione col raffio.
</p>

<p>
Intanto l'enorme <i>ice-berg</i>, sospinto dal vento polare, s'avvicinava
alla spiaggia rollando sempre più spaventosamente.
</p>

<p>
Gli uccelli marini che nidificavano sulla sua cima erano già
volati via abbandonando le loro uova, e dai fianchi della gigantesca
massa rotolavano, rimbalzando, gran numero di ghiacciuoli.
</p>

<p>
Era un avvertimento ben conosciuto ai marinai pratici delle
regioni artiche. Il colosso, rôso alla sua base dalle acque non
più così intensamente fredde, stava per perdere il suo equilibrio
e capovolgersi.
</p>

<p>
Dik se n'era accorto.
</p>

<p>
— Signor di Montcalm!... — gridò, facendo colle mani
porta-voce. — Fuggite!... La montagna sta per rovesciarsi!...
Al canotto!... Al canotto, signore!...&nbsp;—
</p>

<p>
Disgraziatamente la sua voce veniva coperta dal continuo
<span class="pagenum" id="Page_307">[307]</span>
grandinare dei ghiacciuoli, e poi i due uomini erano tanto accaniti
nella lotta da non vedere e da non udire più nulla.
</p>

<p>
Continuavano a rotolarsi per la piattaforma, tempestandosi
di pugni, l'uno facendo sforzi disperati per non lasciarsi precipitare
in mare, e l'altro per gettarvelo.
</p>

<p>
Ad un tratto l'enorme montagna s'inclinò su un fianco tuonando,
come se nel suo seno fosse scoppiata una mina.
</p>

<p>
Le due vette descrissero sull'azzurro del cielo un grande arco,
poi l'enorme massa, che pesava quanto un'alta montagna, si rovesciò
rapidamente mentre la parte fino allora sommersa s'alzava
sollevando una immensa ondata.
</p>

<p>
Dik e Walter avevano mandato due grida d'angoscia.
</p>

<p>
— Signor di Montcalm!...&nbsp;—
</p>

<p>
Per qualche istante videro i due uomini, strettamente aggrappati,
sollevarsi in aria insieme alla piattaforma sulla quale
lottavano, poi non scorsero altro che una immensa colonna di
acqua e di spuma da cui emerse, con un salto immenso, la
parte inferiore dell'<i>ice-berg</i>.
</p>

<div class="chapter">
<p><span class="pagenum" id="Page_308">[308]</span></p>

<h2 id="cap25">CAPITOLO XXV.
<span class="smaller">Il ritorno.</span></h2>
</div>

<p>
— Ebbene, signor Gastone, come va dunque?
</p>

<p>
— Ho un freddo terribile, mio buon Walter.
</p>

<p>
— Sfido io!... Con quel po' po' di ghiaccio che avevate intorno!...
L'acqua non doveva essere certamente calda.
</p>

<p>
— Chi mi ha ripescato?
</p>

<p>
— Quel bravo Dik. Corpo di tutti i fulmini di Giove, quell'uomo
è un vero orso marino.
</p>

<p>
Si è appena cambiato ed è corso subito fuori per cercare
di trovare l'altro, ma io non credo che sia tanto fortunato, o
meglio tanto sfortunato, poichè quel bisonte americano sta meglio
in fondo all'oceano artico piuttosto che sopra.
</p>

<p>
— Il canotto dunque?
</p>

<p>
— Si è staccato nel momento in cui l'<i>ice-berg</i> si rovesciava
ed abbiamo potuto raccoglierlo subito essendo stato scaraventato
sulla spiaggia dal contraccolpo dell'onda.
</p>

<p>
— Che sia proprio morto, Torpon?
</p>

<p>
— Vorrei sperarlo, signor Gastone, — rispose lo studente.
</p>

<p>
Nel carrozzone, bene riscaldato, poichè la stufa, abbondantemente
alimentata, brontolava più forte che mai facendo gorgogliare
il ramino per l'acqua del <i>thè</i>, regnò per alcuni istanti
un certo silenzio.
</p>

<p>
Il canadese, che si trovava coricato sul suo lettuccio, sepolto
sotto un mucchio di coperte di lana, aveva alzato la testa e
pareva che ascoltasse ansiosamente.
</p>

<p>
<span class="pagenum" id="Page_309">[309]</span>
</p>

<p>
— Walter, che l'abbia trovato? — chiese finalmente.
</p>

<p>
— Io spero di no, — ripetè lo studente, versando l'acqua
bollente nella teiera dove aveva già messo due cucchiai di <i>thè</i>
polvere di cannone.
</p>

<p>
— Quell'uomo era pazzo.
</p>

<p>
— Era un gran birbante invece, signor Gastone. Cercava di
spingervi nell'abisso.&nbsp;—
</p>

<p>
In quell'istante la porta si aprì e comparve l'ex-baleniere.
</p>

<p>
— Nulla? — chiesero ad una voce il canadese e lo studente.
</p>

<p>
— Ogni ricerca è stata inutile, signori, — rispose Dik, con
voce un po' alterata. — Qualche masso deve averlo schiacciato
ed il mare lo ha inghiottito.
</p>

<p>
— Avete compiuto il giro dell'<i>ice-berg</i>?
</p>

<p>
— Sì, signore.
</p>

<p>
— Che il mare se lo tenga, — disse lo studente, alzando le
spalle. — Signor Gastone, ed anche voi Dik, mandate giù una
tazza di questo eccellente <i>thè</i>. Dopo il bagno che avete preso,
vi assicuro che vi farà bene.&nbsp;—
</p>

<p>
I due uomini trangugiarono a gran sorsi la profumata bevanda,
poi anche Dik si gettò sul suo lettuccio, mentre il canadese
si ricacciava sotto le coperte.
</p>

<p>
Le tenebre erano già scese con rapidità fulminea poichè ormai
il sole non si manteneva sull'orizzonte che sole tre ore.
</p>

<p>
— Dormite tranquilli, — disse lo studente, accendendo la
sua pipa. — Io vado a far la guardia al Polo dentro l'automobile.
</p>

<p>
Perdinci!... Ora che l'abbiamo raggiunto, bisogna guardare
che non ci scappi.&nbsp;—
</p>

<p>
E l'allegro giovanotto se ne andò mentre il cielo si tingeva
tutto d'immensi raggi bianchi, verdi, giallastri e sopratutto
rossi.
</p>

<p>
<span class="pagenum" id="Page_310">[310]</span>
</p>

<p>
L'aurora boreale illuminava il cardine settentrionale del
mondo.
</p>

<p class="dots">················</p>

<p>
Dopo il mezzodì dell'indomani il signor di Montcalm
approfittando del mare tranquillo e di quelle poche ore di luce,
s'imbarcò da solo sul leggiero canotto per prendere possesso
della montagna polare sopra la cui cima, la sera innanzi, lo
studente aveva veduto brillare la fulgida stella dei naviganti
boreali.
</p>

<p>
Arrancando di gran lena, poichè il bagno e le emozioni del
giorno prima non lo avevano affatto indebolito, mezz'ora dopo
sbarcava alla base della montagna, e su una roccia che era riuscito
a scalare piantava la bandiera francese, dicendo:
</p>

<p>
— Io prendo possesso di te, o Polo artico, che per secoli e
secoli sei stato il sogno ardente dei più arditi naviganti dell'America
e dell'Europa.
</p>

<p>
Io solo ti ho domato e sei mio!...&nbsp;—
</p>

<p>
Guardò la cima della montagna, guardò a lungo il mare libero
che la circondava, poi scese lentamente verso la spiaggia,
balzò nel canotto e ritornò verso i compagni, i quali lo aspettavano
in preda ad una viva emozione.
</p>

<p>
— Partiamo, amici, — disse. — Ormai non abbiamo più
nulla da fare qui.&nbsp;—
</p>

<p>
Poi tese loro le mani dicendo:
</p>

<p>
— Grazie: è stato per sforzi anche vostri che io sono riuscito
a raggiungere il Polo.&nbsp;—
</p>

<p>
L'automobile pulsava fragorosamente come se fosse impaziente
di tornare verso il sud, orgogliosa, nella sua anima d'acciaio
e di fuoco, d'aver aggiunta un'altra vittoria alle tante guadagnate
dall'automobilismo su tutte le piste del mondo.
</p>

<p>
Il sole, pallidissimo, come se fosse ammalato, si coricava rapidamente
<span class="pagenum" id="Page_311">[311]</span>
come se s'immergesse nel mar libero polare, quando
l'automobile e la sua vettura volsero le spalle al nord slanciandosi
attraverso le isolette collegate fra di loro da banchi di
ghiaccio abbastanza solidi per reggerli.
</p>

<p>
Fuggivano temendo che le grandi nevicate li immobilizzassero
sulle terre di Grant, di Grinnell o di Ellesmore, le più
fredde e le più battute dagli uragani di tutte quelle che si stendono
al di là dell'oceano artico.
</p>

<p>
Dopo due giorni di corsa quasi continua, poichè splendide
aurore boreali illuminavano, meglio che il pallidissimo sole,
quelle plaghe desolate, il treno riattraversava felicemente lo
stretto di Robison all'altezza della baia di Markham.
</p>

<p>
Dieci ore di sosta, o meglio di sonno, poi eccoli nuovamente
in corsa, prima attraverso la terra di Grant, poi quella di Grinnell.
</p>

<p>
Il freddo era aumentato spaventosamente. L'enorme calotta
polare, formata di ghiacci antichissimi e di campi di ghiaccio
sconfinati, soffiava nebbioni e nevicate abbondanti.
</p>

<p>
Due giorni ancora ed ecco i fortunati conquistatori del Polo
sulla terra di Ellesmore, in rotta per quella di Lincoln.
</p>

<p>
Poi eccoli in gran corsa attraverso il canale di Jones, che
superarono senza provare le tremende pressioni che li avevano
sorpresi sullo stretto di Lancaster.
</p>

<p>
La benzina sfumava rapidamente, ma i grossi serbatoi del
carrozzone ne davano sempre come se fossero inesauribili.
</p>

<p>
Erano ancora ben lontani dal forte di Churchill, l'unico posto
dove potessero rifornirsi, pure non disperavano di raggiungerlo
e non completamente asciutti.
</p>

<p>
E la corsa continuava furiosa, febbrile, giorno e notte, con
brevissimi riposi, sovente fra spaventose bufere di neve, attraverso
prima la terra di Devon, poi quella di Baffin, quella di
Boothia; quindi eccoli sulle spiaggie della immensa baia di Hudson.
<span class="pagenum" id="Page_312">[312]</span>
Sette giorni dopo giungevano finalmente, ancora con qualche
centinaio di litri di benzina, al forte di Churchill, quasi
interamente sepolto sotto la neve.
</p>

<p>
Ormai potevano considerarsi nel Canadà.
</p>

<p>
I fortunati esploratori, grandemente festeggiati da quei bravi
cacciatori e dal <i>borghese</i>, sostarono un paio di giorni al forte
per rimettersi dalle terribili prove subìte e dalle dure fatiche.
</p>

<p>
Erano giunti assai dimagriti e molto sfiniti.
</p>

<p>
La partenza pel sud infinito fu salutata da tutti i cacciatori
del forte con entusiastici <i>hurràh</i> e con grandi scariche di moschetteria.
</p>

<p>
Quantunque non tutti i pericoli fossero cessati, poichè l'inverno
scatenava quasi ogni giorno furiose tempeste di neve, i
tre esploratori ridiscesero verso l'alto Canadà, sempre costeggiando
la baia di Hudson in gran parte gelata, poi nel basso,
e ventitrè giorni dopo aver lasciato il Polo, una bella notte
calma, di luna piena, entravano in Montreal fermandosi dinanzi
la palazzina che avevano creduto di non più mai rivedere.
</p>

<p>
— Silenzio con tutti per ora, — disse il signor di Montcalm
quando si ritrovò nel suo gabinetto da lavoro. — Per quarantotto
ore desidero che tutti ignorino, canadesi ed americani, che
noi abbiamo conquistato il Polo nord.
</p>

<p>
Poi forniremo ai <i>reporters</i> dei giornali tutto quello che vorranno
sapere sul nuovo trionfo di queste macchine impareggiabili
che si chiamano automobili.&nbsp;—
</p>

<p>
Prese un foglietto di carta e vi scrisse sopra rapidamente
alcune righe, poi lo porse al suo gigantesco portiere dicendogli:
</p>

<p>
— Manda subito a <i>miss</i> Ellen Perkins questo dispaccio.
</p>

<p>
— Subito, padrone, — rispose il colosso, uscendo frettolosamente.
</p>

<p>
Il signor di Montcalm stette un momento silenzioso, poi volgendosi
verso l'ex-baleniere disse:
</p>

<p>
<span class="pagenum" id="Page_313">[313]</span>
</p>

<p>
— Dik, andate pure a riposarvi nella stanza che vi ho fatta
preparare. Domani mattina verrete qui ad incassare uno <i>cheque</i>
di diecimila dollari che uniti agli altri che voi avete guadagnati
in quel modo che voi sapete, vi permetteranno di armare
una buona goletta da pesca e diventare capitano baleniere.
</p>

<p>
— Grazie, signore, — rispose Dik, curvando il capo ed arrossendo.
</p>

<p>
— Andate: anche voi avete bisogno di riposo.&nbsp;—
</p>

<p>
Si alzò, prese da uno scaffale una vecchia bottiglia di Bordeaux,
la sturò ed empì due bicchieri, poichè nella elegante
stanzetta non era rimasto che Walter.
</p>

<p>
— Che cosa credete che io abbia telegrafato a <i>miss</i> Ellen? — chiese
allo studente, il quale sgranava gli occhi come per interrogarlo.
</p>

<p>
— Che <i>mister</i> Torpon è morto, che voi avete vinta la sfida
e che attendete la sua mano, — rispose Walter.
</p>

<p>
— Davvero? — chiese ironicamente il canadese.
</p>

<p>
— Diamine!... Non avete trionfato voi? Non è morto il vostro
rivale?
</p>

<p>
— Bevete, Walter: domani ne saprete di più.
</p>

<p>
— Corpo di tutti i fulmini di Giove!... Vi assicuro che non
ci vedo chiaro in tutta questa faccenda.
</p>

<p>
— Ci vedrete meglio domani, poichè quella graziosa <i>miss</i>,
dagli occhi di tigre, non mancherà di farci visita sulla sua automobile.
</p>

<p>
Le donne americane quando promettono mantengono, ma
l'aspetterà una sgradita sorpresa.
</p>

<p>
— Come?... Voi....
</p>

<p>
— Bevete, Walter, — disse il canadese, interrompendolo bruscamente. — Ora
che ci siamo perfettamente conosciuti, e che
ho avuto il tempo di apprezzare le vostre meravigliose qualità,
vorrei farvi una proposta.
</p>

<p>
<span class="pagenum" id="Page_314">[314]</span>
</p>

<p>
— Dite pure, signor Gastone.
</p>

<p>
— Voi siete venuto al Canadà per crearvi una posizione.
</p>

<p>
— È vero.
</p>

<p>
— Vi nomino, se non vi spiace, mio segretario a vita. Voi
vi occuperete delle mie immense boscaglie e delle mie segherie
e comanderete da padrone.
</p>

<p>
— Ah!... Signor Gastone!... — esclamò lo studente, allargando
le braccia.
</p>

<p>
— Sì, qua una buona stretta mio giovane amico, con cinquemila
dollari all'anno.
</p>

<p>
Ed ora, Walter, andiamo a dormire in un buon letto.
</p>

<p class="dots">················</p>

<p>
Alle nove del mattino, una splendida automobile di 60 cavalli,
si arrestava bruscamente dinanzi la palazzina del signor
di Montcalm e <i>miss</i> Ellen Perkins, più bella e più fresca che
mai, quantunque sotto le spoglie poco simpatiche delle automobiliste,
balzava leggermente a terra senza l'aiuto dello <i>chaffeur</i>
e del suo aiutante.
</p>

<p>
Il gigantesco portiere, già avvertito dal suo padrone di quella
visita, la introdusse tosto nel salotto di ricevimento.
</p>

<p>
Un momento dopo il canadese entrava, salutandola con un
profondo inchino e senza porgerle la mano.
</p>

<p>
Walter era pure entrato, quasi di soppiatto, celandosi nell'angolo
più oscuro.
</p>

<p>
— Ah!... Signor di Montcalm!... — esclamò la giovane. — È
dunque vero che voi avete raggiunto il Polo?
</p>

<p>
— Ho dei testimoni, <i>miss</i>, — rispose freddamente il canadese,
facendo un nuovo inchino.
</p>

<p>
— E <i>mister</i> Torpon?
</p>

<p>
— Riposa laggiù, nei baratri dell'oceano artico, vittima
della sua audacia.
</p>

<p>
<span class="pagenum" id="Page_315">[315]</span>
</p>

<p>
— Morto!... Già, non aveva mai avuta fortuna quel disgraziato.
</p>

<p>
— Ah!... — fece il canadese, coi denti stretti.
</p>

<p>
— Sicchè domani tutti i giornali dell'America parleranno di
voi, diventerete l'uomo più popolare degli Stati dell'Unione e
del Canadà, e parleranno del nostro matrimonio, poichè voi
avete conquistata valorosamente la mia mano.
</p>

<p>
— Quale, <i>miss</i>? — chiese il canadese, un po' ironico.
</p>

<p>
— La mia: siete voi che avete vinto.
</p>

<p>
— Ebbene <i>miss</i>, a quella vittoria alla quale era impegnata
la vostra mano io vi rinuncio, — rispose il signor di Montcalm,
con voce grave. — Le donne che esigono delle vittime e che
cercano di spingere degli uomini ad uccidersi in imprese arrischiate,
non hanno mai fatto fortuna nel Canadà.
</p>

<p>
<i>Miss</i>, cercatevi pure un marito fra i vostri compatriotti.
</p>

<p>
— Avete detto? — gridò la giovane furente.
</p>

<p>
— Che <i>miss</i> Ellen Perkins non diventerà mai la signora
di Montcalm.&nbsp;—
</p>

<p>
Ciò detto il canadese le volse le spalle e uscì dalla stanza.
</p>

<p>
La giovane spezzò con un pugno un magnifico vaso giapponese
mandandolo in mille pezzi, ed a sua volta uscì seguita da
uno scroscio di risa sardoniche del campione di Cambridge.
</p>

<p>
L'indomani tutti i giornali degli Stati dell'Unione e del Canadà
salutavano con grande entusiasmo la nuova vittoria dell'automobile
e la conquista del Polo artico.
</p>

<p class="pad2 center large">
FINE
</p>

<div class="somm">
<p>
<span class="pagenum" id="Page_316">[316]</span>
</p>

<h2><a id="indice" href="#indfront">
INDICE</a></h2>

<table class="indice" summary="">
 <tr>
  <td class="cap">CAPITOLO</td> <td>I</td> <td>I due rivali</td> <td class="pag"><a href="#cap1">Pag. 1</a></td>
 </tr>
 <tr>
  <td class="cap">»</td> <td>II</td> <td>Una partita di «boxe»</td> <td class="pag"><a href="#cap2">14</a></td>
 </tr>
 <tr>
  <td class="cap">»</td> <td>III</td> <td>Un duello all'americana</td> <td class="pag"><a href="#cap3">25</a></td>
 </tr>
 <tr>
  <td class="cap">»</td> <td>IV</td> <td>I due colpi di coltello</td> <td class="pag"><a href="#cap4">41</a></td>
 </tr>
 <tr>
  <td class="cap">»</td> <td>V</td> <td>Una sfida grandiosa</td> <td class="pag"><a href="#cap5">53</a></td>
 </tr>
 <tr>
  <td class="cap">»</td> <td>VI</td> <td>L'equipaggio dell'automobile</td> <td class="pag"><a href="#cap6">67</a></td>
 </tr>
 <tr>
  <td class="cap">»</td> <td>VII</td> <td>I traditori</td> <td class="pag"><a href="#cap7">79</a></td>
 </tr>
 <tr>
  <td class="cap">»</td> <td>VIII</td> <td>La caccia all'automobile</td> <td class="pag"><a href="#cap8">92</a></td>
 </tr>
 <tr>
  <td class="cap">»</td> <td>IX</td> <td>La baia di Hudson</td> <td class="pag"><a href="#cap9">105</a></td>
 </tr>
 <tr>
  <td class="cap">»</td> <td>X</td> <td>Una caccia emozionante</td> <td class="pag"><a href="#cap10">120</a></td>
 </tr>
 <tr>
  <td class="cap">»</td> <td>XI</td> <td>Il traditore all'opera</td> <td class="pag"><a href="#cap11">134</a></td>
 </tr>
 <tr>
  <td class="cap">»</td> <td>XII</td> <td>Un'orgia di carne e d'olio</td> <td class="pag"><a href="#cap12">147</a></td>
 </tr>
 <tr>
  <td class="cap">»</td> <td>XIII</td> <td>Battaglia in mezzo alle nevi</td> <td class="pag"><a href="#cap13">160</a></td>
 </tr>
 <tr>
  <td class="cap">»</td> <td>XIV</td> <td>Tempesta polare</td> <td class="pag"><a href="#cap14">174</a></td>
 </tr>
 <tr>
  <td class="cap">»</td> <td>XV</td> <td>L'attacco degli orsi bianchi</td> <td class="pag"><a href="#cap15">186</a></td>
 </tr>
 <tr>
  <td class="cap">»</td> <td>XVI</td> <td>I cacciatori della baia di Hudson</td> <td class="pag"><a href="#cap16">198</a></td>
 </tr>
 <tr>
  <td class="cap">»</td> <td>XVII</td> <td>Una battaglia coi trichechi</td> <td class="pag"><a href="#cap17">213</a></td>
 </tr>
 <tr>
  <td class="cap">»</td> <td>XVIII</td> <td>Un dramma polare</td> <td class="pag"><a href="#cap18">230</a></td>
 </tr>
 <tr>
  <td class="cap">»</td> <td>XIX</td> <td>La carica dei buoi muschiati</td> <td class="pag"><a href="#cap19">241</a></td>
 </tr>
 <tr>
  <td class="cap">»</td> <td>XX</td> <td>La caccia al treno</td> <td class="pag"><a href="#cap20">251</a></td>
 </tr>
 <tr>
  <td class="cap">»</td> <td>XXI</td> <td>Le estreme terre boreali</td> <td class="pag"><a href="#cap21">265</a></td>
 </tr>
 <tr>
  <td class="cap">»</td> <td>XXII</td> <td>Le ultime corse</td> <td class="pag"><a href="#cap22">275</a></td>
 </tr>
 <tr>
  <td class="cap">»</td> <td>XXIII</td> <td>L'ultimo mammouth?</td> <td class="pag"><a href="#cap23">288</a></td>
 </tr>
 <tr>
  <td class="cap">»</td> <td>XXIV</td> <td>Un duello al Polo</td> <td class="pag"><a href="#cap24">298</a></td>
 </tr>
 <tr>
  <td class="cap">»</td> <td>XXV</td> <td>Il ritorno</td> <td class="pag"><a href="#cap25">308</a></td>
 </tr>
</table>
<hr />

</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>
</div>








<pre>





End of the Project Gutenberg EBook of Una sfida al Polo, by Emilio Salgari

*** END OF THIS PROJECT GUTENBERG EBOOK UNA SFIDA AL POLO ***

***** This file should be named 58415-h.htm or 58415-h.zip *****
This and all associated files of various formats will be found in:
        http://www.gutenberg.org/5/8/4/1/58415/

Produced by Barbara Magni and the Online Distributed
Proofreading Team at http://www.pgdp.net (This file was
produced from images made available by The Internet Archive)


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
